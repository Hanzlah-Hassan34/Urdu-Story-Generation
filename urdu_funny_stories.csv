title,content
بلی شیر کی خالہ ہے - تحریر نمبر 2920,"ارسلان خان
شیر جنگل میں آرام کر رہا تھا کہ اس نے بلی کو دیکھا تو اسے آواز دے کر بلایا۔شیر نے بلی سے پوچھا ”تم دیکھنے میں تو مجھ جیسی ہو لیکن تمہارا قد اتنا چھوٹا کیوں ہے؟“
بلی نے اداسی سے کہا، ”ظالم انسان نے میرا قد چھوٹا کر دیا ہے، ویسے میں رشتے میں تمہاری خالہ ہوں“۔
شیر نے یہ سنا تو غصے سے کہا، ”کس کی مجال کہ میری خالہ پر ظلم کرے میں اسے سخت سزا دوں گا“۔
بلی نے کہا، ”بھانجے ایسی غلطی مت کرنا تم انسان کا مقابلہ نہیں کر سکتے وہ بہت چالاک ہے“۔
شیر نے گرج کر کہا، ”میں جنگل کا بادشاہ ہوں، میرا سامنا کون کر سکتا ہے؟ تم مجھے انسان کے پاس لے چلو پھر دیکھنا میں کیا کرتا ہوں“۔
”ٹھیک ہے میں تمہیں لے جاتی ہوں لیکن اس کے قریب نہیں جاؤں گی“۔
(جاری ہے)
بلی نے خوفزدہ لہجے میں کہا۔
”تم دور رہ کر اس کی پٹائی کا تماشا دیکھنا“ شیر نے ہنستے ہوئے کہا اور پھر دونوں جنگل میں آگے بڑھ گئے۔تھوڑی ہی دور گئے تھے کہ انہیں ایک لکڑہارا نظر آیا۔بلی نے شیر سے کہا ”یہ ہی ہے انسان، جس نے مجھ پر ظلم کیا ہے“۔شیر لکڑہارے کی طرف بڑھا اور بلی قریب ہی درختوں میں چھپ گئی۔شیر ایک جست میں اچانک لکڑہارے کے سامنے پہنچ گیا، اسے دیکھ کر لکڑہارا گھبرا گیا۔
شیر نے گرج کر کہا، ”او ظالم انسان تو نے میری خالہ پر بڑے مظالم کئے ہیں، ان کا بدلہ لینے آیا ہوں، تم نے میری خالہ بلی کا قد چھوٹا کر دیا ہے ناں؟“
لکڑہارے نے شیر کو بہت سمجھایا، مگر وہ نہ مانا، آخر تنگ آ کر اس نے کہا ”تم تھوڑی دیر یہاں ٹھہرو میں لکڑیوں کا گٹھا سامنے والی اپنی جھونپڑی میں چھوڑ کر آتا ہوں“۔
شیر نے کہا ”ٹھیک ہے، میں تمہارا انتظار کروں گا“۔
لکڑہارا چند قدم آگے بڑھا اور پھر رک گیا، شیر نے رکنے کی وجہ پوچھی تو لکڑہارے نے کہا ”مجھے خطرہ ہے کہ میرے آنے تک تم ڈر کر بھاگ جاؤ گے“۔
شیر نے غصے سے کہا ”بکواس بند کرو میں جنگل کا بادشاہ ہوں اور مقابلہ کرنے آیا ہوں میں کیوں بھاگوں گا؟ بہرحال یہ بتاؤ کہ تمہیں یقین کیسے آئے گا؟“
لکڑہارے نے کہا، ”تم کسی درخت کے ساتھ کھڑے ہو جاؤ میں تمہیں اس کے تنے سے باندھ دوں گا“۔
شیر اس کی باتوں میں آ گیا اور لکڑہارے نے اسے ایک درخت کے ساتھ رسی سے باندھ دیا، پھر اس نے اپنا ڈنڈا اُٹھایا اور شیر سے بولا ”میں تجھے بتاتا ہوں کہ بدلہ کیا ہوتا ہے اور کیسے لیا جاتا ہے“۔یہ کہہ کر لکڑہارے نے شیر کو اس قدر مارا کہ وہ لہو لہان ہو گیا۔
لکڑہارا تھک چکا تھا، اس نے کہا ”میں پانی پی کر آ رہا ہوں پھر تمہاری خبر لیتا ہوں“۔یہ کہہ کر وہ اپنی جھونپڑی میں گیا تو بلی جھاڑیوں سے نکلی اور شیر سے کہا ”میں نہ کہتی تھی کہ انسان بہت چالاک ہے تم اس کا مقابلہ نہیں کر سکتے“۔"
مالِ مفت - تحریر نمبر 2912,"جاوید اقبال
ایک دن دوستوں کا بیٹھے بیٹھے گاؤں جانے کا پروگرام بن گیا۔ہم اپنے مختصر سامان کے ساتھ ریلوے اسٹیشن پہنچ گئے۔وہاں ہمارے دوست سہراب بابو نے سب دوستوں سے ٹکٹوں کے پیسے لے لیے اور کہا:”تم لوگ یہیں ٹھہرو۔میں ٹکٹیں لے آتا ہوں۔“ یہ کہہ کر سہراب بابو ٹکٹوں والی کھڑکی کے باہر لگی قطار میں جا کھڑے ہوئے۔
ریلوے پلیٹ فارم پر بڑی گہما گہمی تھی۔مسافر تیزی سے اِدھر اُدھر آ جا رہے تھے۔سرخ وردی پہنے قلی سروں پر سامان اُٹھائے چلے جا رہے تھے۔کچھ لوگ چائے، پان کے کھوکھوں پہ کھڑے تھے۔کچھ کتابوں کے اسٹال پر کتابیں رسالے دیکھ رہے تھے۔ہم نے بھی وہاں سے کچھ کتابیں خرید لیں، تاکہ سفر میں پڑھتے ہوئے جائیں گے۔
(جاری ہے)
اتنے میں ہماری ریل گاڑی آ گئی۔گاڑی دیکھتے ہی مسافروں میں ہل چل سی مچ گئی۔
لوگ تیزی سے گاڑی کی طرف بڑھے۔اندر والے مسافر نیچے اُترنے لگے۔ہم بھی دوسرے مسافروں کے ساتھ گاڑی میں سوار ہو گئے اور اپنی سیٹوں پر بیٹھ گئے۔
کچھ ہی دیر میں بوگی میں بیٹھے مسافروں میں جان پہچان کا ماحول بن گیا اور لوگ آپس میں باتیں کرنے لگے۔چار پانچ اسٹیشن گزرتے تھے کہ سفید وردی پہنے ٹکٹ چیکر ڈبے میں داخل ہوا۔سہراب بابو اپنی سیٹ سے اُٹھے اور کہا:”میں ذرا باتھ روم جا رہا ہوں۔
ٹکٹ چیکر ٹکٹوں کا پوچھے تو کہہ دینا، دوست کے پاس ہیں۔“ یہ کہہ کر وہ ریل گاڑی کے بیت الخلا میں گھس گئے۔ٹکٹ چیکر بابو دوسرے مسافروں کی ٹکٹیں دیکھتا ہوا ہمارے پاس آ گیا اور ٹکٹوں کا پوچھا۔
ہم نے کہا:”دوست کے پاس ہیں۔“
ٹکٹ چیکر وہیں ہمارے پاس کھڑے ہو کر انتظار کرنے لگا۔جب کافی دیر ہو گئی اور سہراب بابو باہر نہ نکلے تو وہ بولا:”میں اگلے کسی اسٹیشن پر تمہاری ٹکٹیں چیک کروں گا۔
“ اور اگلے ڈبے کی طرف بڑھ گیا۔
ٹکٹ چیکر کے جانے کے بعد سہراب بابو باتھ روم سے نکل آئے۔ہم باتوں میں مصروف ہو گئے۔سارے راستے سہراب بابو اپنے بزرگوں کی بہادری اور سخاوت کے قصے سناتے رہے۔یونہی وقت گزر گیا اور ہم اپنی منزل پر پہنچ گئے۔گاڑی سے اُترے تو سہراب بابو بولے:”تم لوگ یہیں ٹھہرو۔میں ابھی آیا۔“ اور ریلوے اسٹیشن کی ایک طرف بڑھ گئے۔
کچھ دیر بعد سہراب بابو واپس آئے تو ہم باہر کے رستے کی طرف بڑھے۔گیٹ پر وہی ٹکٹ چیکر باہر جانے والے مسافروں کی ٹکٹیں دیکھ رہا تھا، جو گاڑی کے ڈبے میں مسافروں کی ٹکٹیں چیک کرنے آیا تھا۔ہمیں دیکھ کر وہ چوکنا ہو گیا۔اچانک سہراب بابو بازو پھیلائے تیزی سے ٹکٹ چیکر کی طرف بڑھے اور ”ارے مشتاق بھائی! کیسے ہو؟ گھر میں سب خیریت ہے۔“ کہتے ٹکٹ چیکر سے گلے مل گئے اور ہمیں اشارہ کیا کہ نکل جاؤ۔
ہم گیٹ سے باہر آ گئے۔
ریلوے اسٹیشن کے سامنے ہوٹل پر سیخ کباب بن رہے تھے۔قریب ہی تندور سے گرم گرم نان نکل رہے تھے۔کبابوں کی مسحور کن خوشبو سے ہماری بھوک چمک اُٹھی۔ایک دوست بولے:”کیوں نہ آج سہراب بابو کی خاندانی سخاوت کو آزمایا جائے؟“
چنانچہ جیسے ہی سہراب بابو گیٹ سے باہر نکلے ہم نے انھیں گھیر لیا اور کہا:”سہراب بابو! سخت بھوک لگی ہے، کباب بڑے مزے کے لگ رہے ہیں۔
“
سہراب بابو بولے:”آؤ بھئی آؤ، جی بھر کے کھاؤ۔تم بھی کیا یاد کرو گے، کسی رئیس سے پالا پڑا ہے۔“
ہم ہوٹل کی کرسیوں پر بیٹھ گئے۔کچھ ہی دیر میں ہوٹل کے ملازم نے گرم گرم نان اور کباب ہمارے سامنے میز پر لگا دیے۔ہم کھانے پر ٹوٹ پڑے۔کباب اتنے مزے دار تھے کہ کھاتے کھاتے ہمارے پیٹ بھر گئے، مگر ہمارے ہاتھ نہ رکے۔ہم نان کباب کھا رہے تھے اور کن اکھیوں سے سہراب بابو کو دیکھ رہے تھے۔
سہراب بابو بولے:”میاں جھجکتے کیوں ہو، کھل کے کھاؤ، تمہارا ہی مال ہے۔“
”کیا؟“ ہم چونکے۔
”ہاں بھئی، تمہاری ہی ٹکٹوں کے پیسے ہیں، جنھیں تم مالِ مفت سمجھ کر اُڑا رہے ہو۔“ سہراب بابو نے کہا۔
”تو کیا آپ نے ٹکٹیں نہیں لی تھیں؟“ ہم نے پوچھا۔
”نہیں۔“ سہراب بابو اطمینان سے بولے۔
”تو پھر ٹکٹ چیکر نے جناب کو باہر کیسے آنے دیا، کیا وہ آپ کا رشتے دار ہے؟“ ہم نے حیرت سے پوچھا۔
”تم لوگوں کو وہاں چھوڑ کر میں سیدھا اسٹیشن ماسٹر کے دفتر چلا گیا تھا۔وہاں سے اس ٹکٹ چیکر کا نام اور گاؤں کا پتا معلوم کر لیا۔پھر جب اسے اس کے نام سے پکارا تو وہ بھی سمجھا کہ اس کا کوئی دور کا رشتے دار ہوں، اسے اسی مغالطے میں چھوڑ کر میں باہر نکل آیا۔“
”لیکن ہم نے واپس بھی جانا ہے، کہیں واپسی پر دھرنہ لیے جائیں۔“ ایک دوست نے خدشہ ظاہر کیا۔
”ہم واپس بس میں جائیں گے۔ریل گاڑی کا سفر ہمارے شایانِ شان نہیں۔“ سہراب بابو نے کہا اور گاؤں جانے والے تانگا اڈے کی طرف چل پڑے۔"
ایک بلی کی آپ بیتی - تحریر نمبر 2901,"محمد سراج الدین
میں ایک بلی ہوں۔میرا رنگ سفید ہے۔میرا کوئی مستقل ٹھکانا نہیں ہے۔کبھی میں کسی دکان میں سو جاتی ہوں تو کبھی کسی بینچ کے نیچے مجھے نیند آ جاتی ہے۔یا کبھی کسی گھر کے ایک کونے میں اپنا ڈیرا لگا لیتی ہوں۔میں زیادہ تر گوشت کھاتی ہوں اور مجھے دودھ بھی پسند ہے، مگر مجھے یہ چیزیں آسانی سے نہیں ملتیں۔
کبھی کبھار تو مجھے چوری کرنی پڑتی ہے۔مجھے پتا ہے کہ چوری کرنا بُری بات ہے، مگر کیا کروں! پیٹ کا دوزخ تو بھرنا ہوتا ہے، لہٰذا جب آسانی سے کوئی چیز نہ ملے تو میں کسی قصائی کی دکان سے یا پھر کسی گھر میں رکھا گوشت چرا لیتی ہوں اور کبھی سنہری موقع ملے تو کسی انسان کے حصے کا دودھ پی کر مزے لیتی ہوں۔
اپنے منہ کا ذائقہ بدلنے کے لئے میں چوزے، کبوتر، تیتر، بٹیر، طوطے اور چڑیوں کا شکار کرتی رہتی ہوں لیکن مجھے سب سے زیادہ مزہ چوہے کا شکار کرنے میں آتا ہے۔
(جاری ہے)
نہ جانے کیا بات ہے کہ جب میں کسی چوہے کو دیکھتی ہوں تو مجھے غصہ آ جاتا ہے اور جب تک اسے پکڑ نہ لوں اور کھا نہ جاؤں، مجھے چین ہی نہیں ملتا، لیکن آپ کو ایک راز کی بات بتاؤں۔خود مجھے سب سے زیادہ کتے سے ڈر لگتا ہے، حالانکہ میں نے کبھی کتوں کو تنگ نہیں کیا اور نہ کبھی انھیں چھیڑا، پھر بھی جانے کیوں وہ مجھے دیکھتے ہی میرے پیچھے بھاگتے ہیں اور بھونک بھونک کر میرا خون خشک کر دیتے ہیں اور میرے لئے دُم دبا کر بھاگنے کے سوا اور کوئی چارہ نہیں ہوتا۔
آخر مجھے کسی دیوار یا درخت پر چڑھ کر اپنی جان بچانا پڑتی ہے۔
یہ انسان بھی میرے بارے میں عجیب باتیں کرتے ہیں۔ایک طرف کہتے ہیں کہ میں شیر کی خالہ ہوں۔حالانکہ میرا بھانجا اتنا بے مروت ہے کہ کبھی خود مجھے سلام کرنے نہیں آیا اور اگر میں اس کے قریب سے گزر جاؤں تو بھی اسے توفیق نہیں ہوتی کہ مجھے بھول کر ہی سلام کر لے اور میرا حال احوال پوچھ لے۔
دوسری طرف ان انسانوں کا کیا پوچھتے ہو، جو مجھے منحوس سمجھتے ہیں۔اگر کسی سفر پر جاتے ہوئے میں ان کے سامنے سے گزر جاؤں تو وہ بُرا شگون لیتے ہیں کہ اب انھیں سفر میں کسی مصیبت کا سامنا کرنا پڑے گا۔مجھے ایسی سوچ پر غصہ بہت آتا ہے، مگر میں ان کا کچھ بگاڑ نہیں سکتی۔میری ان سے گزارش ہے کہ ان باتوں میں کوئی حقیقت نہیں ہے۔مجھے غلط نہ سمجھا جائے۔
مجھ سے کسی کو نقصان نہیں پہنچ سکتا۔
مجھے انسانوں کے بچوں سے زیادہ ڈر لگتا ہے۔یہ مجھے بہت تنگ کرتے ہیں۔میں ان کے ہاتھ لگ جاؤں تو بس میری شامت آ جاتی ہے۔کبھی مجھ پر پتھر پھینک رہے ہیں تو کبھی ٹھنڈے پانی سے مجھے نہلا رہے ہیں اور کبھی تو کسی چھڑی سے میری پٹائی بھی کر دیتے ہیں۔جب میری تکلیف بڑھ جاتی ہے تو میں انھیں کاٹ کھانے کو دوڑتی ہوں۔میری خواہش ہے کہ مجھے یہ انسان کبھی کبھار کھانے پینے کی چیزیں دے دیا کریں تو ان کی مہربانی ہو گی، پھر میں ان کے ہاں چوری کرنے سے توبہ کر لوں گی۔اگر یہ میرا خیال رکھیں گے تو میں ہمیشہ ان کی وفادار رہوں گی۔بے شک مجھے آزما کر دیکھ لیں۔"
وہ کون تھا؟ - تحریر نمبر 2851,"محمد فاروق دانش
”ارے بے وقوف! بات تو سنو․․․․“ ایک لڑکا 
بڑی بے تکلفی سے بولا اور اس نے ہمارے کندھے پر ایک ہاتھ بھی جڑ دیا۔ہم اس 
کی اس بے تکلفی پر بے حد جھلا گئے، کیونکہ جہاں تک ہماری یادداشت کا تعلق 
تھا، ہم نے آج سے پہلے کبھی اسے نہیں دیکھا تھا۔ہم اس کو پہچاننے کی کوشش 
کرنے لگے۔
وہ ایک بار پھر ہمارا کندھا ہلاتا ہوا بولا:”کیا ہونقوں کی طرح دیکھ رہے ہو؟ تم بھی گھامڑ کے گھامڑ ہی رہے۔“
ہم
 اس کی جرأت پر حیران تھے۔دو ہی منٹ میں کسی کو اتنا بے تکلف ہوتے ہوئے ہم 
نے پہلی بار دیکھا تھا۔”اب کچھ پھوٹو کے بھی یا لگاؤں کراٹے کا ایک ہاتھ۔“ 
اس نے گویا ہمیں دھمکی دی۔ہم نے سوچا کہ اس بے چارے کو شدید قسم کی غلط 
فہمی ہوئی ہے۔
(جاری ہے)
دل میں خیال آیا کہ اسے صاف طور پر بتا دیں کہ ہم وہ نہیں جو 
تم سمجھ رہے ہو، مگر پھر خیال آیا کہ اس بے چارے کا دل ٹوٹ جائے گا، لہٰذا 
ہم نے سوچا کہ اس سے کچھ دیر باتیں کرتے ہیں اور اسے نہیں بتاتے کہ ہم کون 
ہیں۔”ارے ارے، اللہ کے واسطے کہیں سچ مچ کراٹے کا ہاتھ نہ مار دینا۔“ ہم نے
 مصنوعی بوکھلاہٹ کا مظاہرہ کرتے ہوئے کہا۔
”ہاہاہا، رہے ناں آخر ڈرپوک 
کے ڈرپوک۔
تمہارا منہ کھلوانے کے لئے میری ہمیشہ کی یہ ترکیب کارگر رہتی 
ہے۔“ وہ مسکرا رہا تھا اور ہم اپنے اس نئے خطاب سے چڑ سے گئے۔”اب کچھ بکو 
گے بھی یا یونہی شور مچاتے رہو گے؟“ ہم نے قدرے شوخی سے کہا۔
”اچھا، سب سے پہلے تو یہ بتاؤ کہ گھر میں سب خیریت ہے ناں؟“
”ہاں، اللہ کا فضل ہے۔“ ہم نے اس کے پہلے سوال کا تسلی بخش جواب دیا۔
”اور ببلو کیسا ہے؟ اب تو کافی بڑا ہو گیا ہو گا! ماشاء اللہ پہلے تو بڑا شریر تھا۔
اب اس کی شرارتوں میں کچھ فرق آیا کہ نہیں؟“
یقینا
 یہ ببلو جو اس کی نظر میں ہمارا بھائی ہو گا، اس کے بارے میں پوچھ رہا ہے،
 حالانکہ ہم اپنے خاندان کے اکلوتے چشم و چراغ تھے۔بہرحال اس کو کوئی تسلی 
بخش جواب دینا تھا، اس لئے ہم نے کہا:”ماشاء اللہ اب تو کافی بڑا ہو گیا 
ہےشرارتیں تو اس کی اس وقت سے کم ہو گئی ہیں، جب سے ہم نے اسے اسکول میں 
داخل کرایا ہے۔
”اسکول میں․․․․․؟ کیا کہہ رہے ہو بھائی ببن! کیا بکری کے بچے
 کو اسکول میں داخل کروا دیا؟“ وہ چیخ کر بولا۔
اب یہ حقیقت کھلی کہ 
ببلو ہمارا چھوٹا بھائی نہیں، بلکہ بکری کا کوئی بچہ ہے۔اس کے علاوہ ہماری 
معلومات میں یہ بھی اضافہ ہوا کہ ہمارا نام ببن ہے۔حالانکہ اس قسم کا نام 
ہمارے آباؤ اجداد میں بھی کسی کا نہیں تھا۔”اچھا، تو تم بکری کے بچے کا 
پوچھ رہے ہو، دراصل ہم چھوٹے بھائی کو بھی ببلو کہتے ہیں ناں، میں سمجھا تم
 اسی کی بات کر رہے ہو۔
ویسے وہ بھی اچھا ہے۔اب اس نے اُچھلنا کودنا بند کر 
دیا ہے، البتہ ٹکریں مارنے لگا ہے، نامعقول کہیں کا۔خیر بچے کا کہاں اس بقر
 عید پر اس کا نمبر ہے۔“ ہم نے تفصیل سے جواب دیا۔
”ارے ہاں، سنا تھا 
تمہارے چچا کو دل کا دورہ پڑا تھا، اب کیسے ہیں؟“ اس نے ہم سے اگلا سوال 
کیا۔ہم سوچ میں پڑ گئے کیونکہ ہمارے والد بھی ہماری طرح اپنے خاندان کے 
اکیلے چشم و چراغ ہیں، اس لئے چچا کا تو سوال ہی پیدا نہیں ہوتا۔
ہم نے 
ہنستے ہوئے کہا:”وہ اللہ کے فضل و کرم سے بالکل خیریت سے ہیں۔ڈاکٹر جسے دل 
کا دورہ سمجھے تھے، وہ دراصل گیس کی تکلیف تھی۔“
”ہوں!“ اس نے تیزی سے ہنکارا بھرا، پھر بولا:”سب سے اہم بات تو پوچھنے سے رہ گئی۔تم نے میٹرک اب بھی پاس کیا یا نہیں؟“
ہم
 سوچ رہے تھے کہ میٹرک تو ہم دو سال پہلے ہی فرسٹ ڈویژن میں پاس کر چکے 
ہیں، پھر اس قسم کے احمقانہ سوال کا کیا جواب دیں! ابھی ہم سوچ ہی رہے تھے 
کہ وہ پھر بولا:”چار بار تو تم نے میرے سامنے امتحان دیا تھا اور فیل ہو 
گئے تھے، جبکہ تمھیں کئی بار سمجھایا بھی تھا کہ کبوتر بازی سے باز آ جاؤ 
مگر تم نے کسی کی نہ مانی۔
اگر میٹرک پاس کر لیا ہوتا تو اب تک کسی دفتر میں
 بابو لگ چکے ہوتے۔اگر پاپا کا تبادلہ پنڈی نہ ہوتا تو میں تمھیں ضرور ٹھیک
 کر دیتا۔“
یہ بات بھی ہمارے لئے کسی طور پر دھماکے سے کم نہیں تھی کہ 
ہم چار بار میٹرک کے امتحان میں فیل ہو چکے ہیں اور وہ بھی کبوتر بازی کی 
وجہ سے۔ہم تو ہمیشہ دوستوں کو منع کرتے ہیں کہ کبوتر بازی نہ کیا کرو، اچھی
 بات نہیں ہے۔
خاص طور پر زاہد کو ہم ہر وقت سمجھاتے رہتے تھے، مگر یہ لڑکا 
عجیب تھا، ہمیں کبوتر باز بنانے پر تلا ہوا تھا اور بابو دیکھنے کا خواہش 
مند تھا، جب کہ ہمارے آباؤ اجداد میں سے کسی نے بھی ملازمت نہیں کی تھی۔سخت
 غصہ آیا۔جی چاہا کہ صاف صاف اور کھری کھری سنا کر چلتا کر دیں، لیکن پھر 
خیال آیا کہ جب اتنی دیر تک اس کو یہ احساس نہیں ہونے دیا کہ ہم ببن نہیں 
بلکہ مسرور ہیں تو پھر اب چند لمحوں کے لئے کیوں اس کا دل توڑا جائے، بس یہ
 سوچ کر ہم نے کہنا شروع کر دیا:”بھئی، کبوتر بازی تو میرا محبوب مشغلہ ہے،
 بھلا میں اسے کیسے چھوڑ سکتا ہوں۔
رہا میٹرک کا سوال تو وہ کبھی نہ کبھی ہو
 ہی جائے گا۔ہم نے نہایت بے پروائی سے کہا، جیسے میٹرک نہ ہوا ہو، کھانے کی
 کوئی چیز ہوئی کہ اب نہ کھائی تو کچھ عرصے بعد کھائی۔“
یہ سن کر اس نے کہا:”چلو مرضی ہے تمہاری، اچھا ایک مشورہ تو دو۔اسکول کے زمانے میں ہم تم سے مشورے لیا کرتے تھے۔“
”ہاں ہاں کہو کیا پوچھنا چاہتے ہو؟“ ہم نے نہایت فیاضی سے کہا۔
”بات
 دراصل یہ ہے کہ بھائی جان نے تین چار بلیاں پال رکھی ہیں۔میں چاہتا ہوں کہ
 کسی طرح انھیں نکال باہر کروں، مگر بھائی جان دروازے وغیرہ بند کر جاتے 
ہیں۔تم کوئی ترکیب بتاؤ کہ بلیوں کو بھگا سکوں۔“
”اس میں کون سی مشکل 
بات ہے! تم کھڑکیاں کھول دو، بلیاں خود بھاگ جائیں گی۔“ ہم نے کہا۔اس نے بے
 زاری سے کہا:”یہی تو میں نہیں کر سکتا۔
اگر میں کھڑکیاں کھول دوں تو میرے 
مشکل سے جمع کیے ہوئے دو سو کبوتر اُڑ جائیں گے۔“
”کبوتر اور تم! ارے تم تو ابھی میری کبوتر بازی کی مخالفت کر رہے تھے اور تم خود کبوتر باز نکلے۔“ ہم نے غصے سے کہا۔
”تم
 نے میٹرک نہیں کیا ناں، اس لئے تمھیں منع کر رہا تھا۔میرے پاس پنڈی میں 
کرنے کو کوئی کام نہ تھا، اس لیے کبوتر پال لیے۔خیر چھوڑو اس بحث کو، یہ 
بتاؤ کہ اسکول کے باہر کھڑے رہنے والے، لالو کی چاٹ اور پکوڑیاں یاد ہیں؟“ 
اس نے ہمیں ماضی یاد دلانے کی کوشش کی۔
ہم اگر اس کو جانتے ہوتے تو لالو چاٹ
 والے کو بھی جانتے لیکن خیر! ہم تو اس کا بھرم رکھے ہوئے تھے۔
”ارے 
بھلا اس چٹخارے دار چاٹ کو کون بھول سکتا ہے! اس کی مزے دار پکوڑیوں کا 
ذائقہ میں تمام عمر نہیں بھلا سکتا۔“ ہم نے چٹخارا لیتے ہوئے کہا اور اس 
طرح اس کی اس بات پر بھی اس کا دل رکھ لیا۔تمھیں چاٹ یاد ہے تو وہ پچھتر 
روپے بھی یقینا یاد ہوں گے جو مختلف وقتوں میں تم نے مجھ سے اُدھار لیے تھے
 اور ان کی چاٹ کھائی تھی۔
بھئی وہ پیسے تو مجھے واپس کر دو۔“ اس نے بڑے 
معصوم لہجے میں ہم سے کہا اور ہم آسمان سے گرا کھجور میں اٹکا کے تحت بے بس
 ہو گئے، کیونکہ اب اس بات سے مکرنے کی گنجائش تو نہیں تھی کہ ہم اس کو 
نہیں جانتے اور یہ کہ ہم اس کے دوست ببن نہیں ہیں، مگر یہ پچھتر روپے کہاں 
سے آن ٹپکے ہم پریشان ہو گئے۔
آخر کچھ سوچ کر ہم نے کہا:”جہاں تم نے اتنے دن انتظار کیا ہے، وہاں دو چار دن اور صبر کر لو۔میں تمہاری رقم ضرور ادا کر دوں گا۔“
”ضرور ادا کرو گے ناں؟“
”کیوں نہیں۔“
”اچھا
 ٹھیک ہے، اب میں چلتا ہوں۔چار دن بعد پھر اسی جگہ، اسی وقت ملیں گے۔“ یہ 
کہہ کر اس لڑکے نے ہم سے ہاتھ ملایا اور اپنی راہ لی۔اس کے خیال میں تو ہم 
اس کے ہم جماعت تھے مگر ہم سوچتے رہ گئے کہ وہ کون تھا؟"
وہ آئے گھر میں - تحریر نمبر 2847,"فرحی نعیم
سامنے والے اسلم انکل جب سے ابو جان سے مل کر گئے تھے۔ایک پریشانی سی ابو جان کے چہرے پر نظر آ رہی تھی۔اگرچہ رات تک ابو جان نے اس کا ذکر گھر والوں سے نہیں کیا تھا، لیکن ان کا چہرہ سب کچھ کہہ رہا تھا۔
”ابو جان! جب سے اسلم انکل گئے ہیں، آپ کچھ پریشان ہیں؟“ رات کے کھانے کے دوران وردہ نے پوچھ ہی لیا۔
”ہائیں خیریت تو ہے، حبیب! کیا بات ہے؟“ دادی جان نے چونک کر ابو کو دیکھا نوالہ بناتے ان کے ہاتھ رک گئے تھے۔دادا ابو بھی خاموشی سے انھیں دیکھنے لگے تھے۔
”اسلم بھائی اپنا روبوٹ ہمیں دینا چاہتے ہیں، جس کا نام انھوں نے کیٹو رکھا ہے۔“ ابو جان کے ہونٹوں سے یہ نکلنا تھا کہ گھر والوں پر اس کا ردِ عمل حیرت انگیز تھا۔
(جاری ہے)
”کب؟“ پہلا سوال دادی جان نے کیا۔
”ہمیشہ کے لئے؟“ نمیر کا لہجہ اشتیاق سے بھرپور تھا۔
”واپس تو نہیں لیں گے؟“ یہ سوال دادا جان کی طرف سے آیا۔
”میں اس سے قسم قسم کے کھانا پکواؤں گی۔“ امی کیوں پیچھے رہتیں:”صحن بھی صاف کر دے گا نا؟“ امی جو دن میں دومرتبہ صحن میں گرے سوکھے پتوں اور مٹی کو صاف کر کر کے پریشان تھیں، عجلت سے پوچھا۔
”کیا وہ ہمارا اسکول کا کام کروانے میں مدد کر دے گا؟“ وردہ اور نمیر نے کہا۔
ابو جان گھر والوں کا یہ ردِ عمل دیکھ کر سر پکڑ کر بیٹھ گئے تھے۔بولے:”مگر میں نے تو اسلم بھائی سے تقریباً معذرت ہی کر لی تھی۔ان کے اصرار پر رسماً سوچنے کا وقت لیا۔میرا تو خیال تھا کہ آپ لوگ ہر گز راضی نہیں ہوں گے، بلکہ ابا جی سب سے زیادہ تو مجھے آپ ہی کی مخالفت کا ڈر تھا۔“
”ارے میاں! جدید ٹیکنالوجی کا دور ہے، تو پھر کیوں نہ اس سے فائدہ اُٹھایا جائے، کوئی گناہ تھوڑی ہے۔
“ دادا ابو نے جیسے مکھی اُڑائی:”کیوں میاں صاحبزادے؟“ انھوں نے تائید کے لئے پوتے نمیر کی طرف دیکھا۔
ابو جان نے بتایا:”اسلم صاحب ایک مہینے کے لئے کسی دوسرے شہر اپنے بھتیجے کی شادی میں شرکت کے لئے جا رہے ہیں۔وہ چاہتے ہیں کہ اس دوران ان کا خود کار روبوٹ ہم رکھ لیں۔جو گزشتہ سال انھوں نے چین سے ایک بڑی رقم دے کر منگوایا تھا۔اکیلے گھر میں وہ اسے چھوڑنا نہیں چاہتے کہ کہیں وہ چوری نہ ہو جائے یا کوئی دوسری گڑبڑ نہ ہو جائے، اس لئے وہ میری ذمے داری پر اسے یہاں رکھوانا چاہتے ہیں۔
“ ابو جان نے تفصیل سے بتایا۔
”اچھا، اچھا بس تم اسے یہاں لے آؤ، آخر ہم بھی تو اس مشین کو دیکھیں اور اس سے اپنے کام کروائیں۔دادا ابو کے لہجے میں بے تابی سی تھی۔اسلم بھائی نے اس میں پروگرامنگ کر رکھی ہے۔ہمیں بہت احتیاط سے اس کا استعمال کرنا ہو گا۔نہ جانے اس کا سسٹم کیسا ہو!“
قد میں کیٹو روبوٹ ان کے بیٹے نمیر جتنا ہی تھا اور اردو میں ہدایات سمجھ سکتا ہے اور بول بھی سکتا ہے۔
ابو ”کیٹو“ کو لے آئے تھے۔اب سارے گھر والے آنکھیں پھاڑ پھاڑ کر اسے دیکھ رہے تھے۔
”ارے بیگم! چائے تو پلائیں۔“ ابو تھکے ہوئے تھے۔
”ہیں کیا اسے؟“ امی نے حیرت سے ”روبوٹ“ کو دیکھا۔
”اسے نہیں، مجھے۔“ ابو جھنجلائے۔
”ارے کیا یہ کچھ کھاتا پیتا بھی ہے؟“ دادی نے بیٹے سے چپکے سے پوچھا۔
”میں کیٹو ہوں اور آپ؟“ اچانک اس نے دادی جان کی طرف دیکھ کر سوال کیا اور دادی جان لمحہ بھر کے لئے چونکیں، لیکن پھر فوراً ہی سنبھل کر جواب دیا:”اے کے ٹو بیٹا! میں نمیر اور وردہ کی دادی جان ہوں۔
“
”اگر کے ٹو آپ مجھے کہہ رہی ہیں تو بہتر ہے کہ آپ میرا درست نام پکاریں۔“ کیٹو نے سپاٹ انداز میں دادی کو دیکھا۔
”آ․․․․․ آں․․․․․ اچھا اچھا۔“ دادی لمحے بھر کو گڑبڑا گئیں۔
”میاں رات کو تم سوتے ہو یا سارا وقت جاگتے رہتے ہو۔“ دادا جان نے اسے غور سے دیکھتے ہوئے پوچھا۔
”رات دس بجے میں آف کر دیا جاتا ہوں۔“ اس نے آہستہ سے دادا کی طرف گردن موڑی۔
”پھر․․․․؟ پھر کیا کرتے ہو؟“ امی نے تیکھے لہجے میں اسے دیکھتے ہوئے سوال کیا۔
”یہ بتانا ضروری نہیں۔“ اس نے اب امی کی طرف گردن گھمائی اور امی نے زیرِ لب اسے چند القابات سے نوازا۔
”آپ کو جو کہنا ہے، بلند آواز سے کہیں، ویسے میں ”گدھا“ نہیں ہوں۔“ اور امی اس جملے پر دانت پیس کر رہ گئیں۔
” تمہاری اردو تو بہت اچھی ہے۔“ نمیر نے توصیفی انداز میں کہا۔
”پچھلے ہفتے ہی میرے اندر اس زبان کا سوفٹ ویئر اپ ڈیٹ ہوا ہے۔“ اب تاثرات مسکراہٹ میں بدلے۔یعنی تعریف سن کر اسے بھی اچھا محسوس ہوا تھا۔
”ارے میری چائے تو اس سارے معاملے میں کہیں گم ہو گئی۔“ ابو نے بیزاری سے امی کو دیکھا۔
”ہاں ہاں بناتی ہوں۔اے کیٹو، شیٹو میرے ساتھ باورچی خانے میں چلو۔“ امی نے کھڑے ہوتے ہوئے کیٹو کو اشارہ کیا، لیکن وہ انھیں گھورتا ہی رہا۔
”چلو میاں کٹو․․․․ نہیں کیٹو، ہاں، ہم ذرا باہر کی ہوا کھاتے ہیں۔باہر صحن کی تازہ ہوا میں بیٹھے ہیں۔“ دادا جان نے کرسی سے کھڑے ہوتے ہوئے کہا۔
”اگرچہ تازہ ہوا کی ضرورت مجھے نہیں ہے، لیکن باہر بیٹھنے میں حرج بھی نہیں۔“ وہ کھڑا ہوا اور دادا جان کے پیچھے چل پڑا۔اب تک سوائے باتیں کرنے کے اس نے کوئی کام نہیں کیا تھا۔
”آخر یہ کب تک یوں ہی آرام کرے گا؟“ ابو کے دفتر سے آتے ہی امی نے شکایت کی:”صبح سے مختلف کام کہہ چکی ہوں، لیکن یہ تو بالکل بچوں کی طرح سنی اَن سنی کر رہا ہے۔
“ یہی شکایت گھر کے باقی افراد کو تھی، جو کوئی بھی اسے کسی کام کے لئے کہتا، وہ خاموش رہتا۔
”کیٹو! تم یہاں ہمارے ساتھ کیسا محسوس کر رہے ہو؟“ شام کو سارے گھر والے بڑے کمرے میں معمول کے مطابق چائے پی رہے تھے، جب ابو نے کیٹو سے سوال کیا۔
”ٹھیک۔“ وہ بے تاثر لہجے میں بولا۔
”ہوں۔“ ابو نے گہری سانس لی۔
”تم اسلم بھائی کے گھر میں کیا کرتے تھے؟“
”جو وہ کہتے۔“ اس نے سر اُٹھایا اور پھر جھکا لیا۔
”تو یہاں بھی کر دیا کرو۔“ ابو نے کچھ جھجکتے ہوئے کہا۔
”لیکن میری پروگرامنگ میں ایسی بات نہیں ڈالی گئی، بلکہ سختی سے منع کیا گیا ہے۔“
”کیا․․․․؟“ اب وہ اسلم بھائی کی سمجھداری کے قائل ہو گئے تھے۔"
لالچ کی سزا - تحریر نمبر 2845,"مستنیرہ احتشام سید
ایک گاؤں میں ایک کسان اپنے دو بیٹوں احمد 
اور محمد کے ساتھ رہتا تھا۔احمد بہت چالاک تھا جب کہ محمد معصوم اور کم عقل
 تھا۔کسان کے پاس ایک گائے، ایک پھل دار درخت اور ایک کمبل تھا۔بوڑھے کسان 
کے انتقال کے بعد بڑے بھائی احمد نے محمد سے کہا:”ہم یہ سب کچھ آدھا آدھا 
بانٹ لیتے ہیں۔
دیکھو، اس گائے کا پچھلا حصہ میں لے لیتا ہوں اور اس کا اگلا
 حصہ تم لے لو۔محمد بے وقوف تھا، مان گیا۔
پھر وہ چلے درخت کی طرف۔احمد نے 
چالاکی دکھاتے ہوئے محمد سے کہا:”ایسا کرتے ہیں کہ درخت کا نچلا حصہ تم 
لے لو اور اوپر والا حصہ میں لے لیتا ہوں۔“ محمد ہر بات پر راضی تھا مان 
گیا۔
اب احمد نے کہا:”چلو! کمبل کو ہم آدھا تو کر نہیں سکتے تو ایسا کرتے 
ہیں کہ صبح کے وقت کمبل کو تم استعمال کرنا اور رات کے وقت میں لے لوں گا۔
(جاری ہے)
“
محمد
 یہ بھی مان گیا۔محمد بے چارا ہر وقت گائے کو چارا کھلاتا رہا اور احمد اس 
کا دودھ پی جاتا۔احمد درخت کے اوپر چڑھ کر پھل کھاتا رہتا اور محمد منہ 
دیکھتا رہتا۔احمد تو رات کو کمبل لے کر مزے سے سو جاتا۔محمد رات کو سردی سے
 کانپتا رہتا اور کروٹیں بدلتا رہتا۔چند ہفتوں کے بعد اس کا ایک دوست 
آیا۔اس نے محمد کو پریشان دیکھا تو وجہ پوچھی۔
محمد نے اپنے دوست کو ساری 
بات بتا دی۔دوست نے اسے ایک مشورہ دیا۔محمد خوشی خوشی اپنے گھر چلا گیا۔گھر
 پہنچا تو احمد گائے کا دودھ دھو رہا تھا۔اُدھر سے محمد ڈنڈا لے آیا اور 
گائے کو مارنا شروع کر دیا۔احمد جو پیچھے گائے کا دودھ نکال رہا تھا بے چین
 ہو کر بولا:”یہ کیا کر رہے ہو، نظر نہیں آ رہا دودھ نکال رہا ہوں۔“
محمد نے 
جواب دیا:”اگلا حصہ میرا ہے میں جو چاہوں کروں۔
“ احمد پریشانی کی حالت میں 
وہاں سے چلا گیا۔پھر کچھ دیر بعد احمد درخت سے پھل اُتارنے لگا تو محمد 
فوراً کلہاڑے سے درخت کاٹنے لگا۔احمد نے منع کیا تو محمد نے کہا:”درخت کا 
نچلا حصہ میرا ہے میں جو مرضی کروں۔“ احمد کے پاس اب کوئی چارا نہیں تھا اس 
لئے خاموشی سے چلا گیا۔اب شام ہونے کو تھی، شام سے پہلے محمد نے کمبل کو 
گیلا کر دیا۔احمد نے دیکھا تو پریشانی سے کہا:”یہ کیا کر رہے ہو، میں رات 
کو کیسے سوؤں گا۔
“
محمد جھٹ سے بولا:”شام سے پہلے کمبل میرا ہے میں اسے دھو 
رہا ہوں۔احمد کمبل کے بغیر سردی سے ٹھٹھرتا رہا۔جب وہ دونوں صبح اُٹھے تو 
احمد نے محمد سے معافی مانگی اور اپنی غلطی تسلیم کر لی۔پھر محمد سے کہا کہ
 آج سے ہم سب کچھ مل کر استعمال کریں گے۔محمد نے اسے معاف کر دیا اور دونوں
 ہنسی خوشی رہنے لگے۔“"
چالاک بڑھیا - تحریر نمبر 2833,"م۔ص۔ایمن
حدِ نظر مٹر کی فصل پھیلی ہوئی تھی۔آس پاس کی 
زمینوں سے فصل کاٹ بھی دی گئی، بلکہ دوبارہ فصل تیار ہونے لگی تھی، لیکن اس
 زمین سے فصل ابھی نہیں اُتاری گئی تھی۔عرفان کا گزر اس علاقے سے پہلی بار 
ہوا تھا۔اس نے بھری فصل دیکھی تو مالک سے سودا کرنے کا سوچ لیا۔پہلے تو 
معلومات کیں کہ اس کھیت کا مالک کون ہے؟ معلوم ہوا کہ ایک بوڑھی بیوہ عورت 
اس کھیت کی مالکن ہے۔
عرفان ایک شادی میں شرکت کے لئے جا رہا تھا۔اس نے 
ارادہ کیا کہ واپسی میں اس عورت سے مل کر اس فصل کا سودا کروں گا۔شادی میں 
شریک تھا، لیکن دل و دماغ اسی مٹر کی فصل میں اٹکا ہوا تھا۔بار بار خیال 
آتا کہ اسے سودا کر کے یہاں آنا چاہیے تھا۔
(جاری ہے)
اسے خدشہ تھا کہ اتنی دیر میں اس
 عورت سے کوئی اور نہ سودا کر لے۔
بہر کیف! شادی کی رسومات سے فارغ ہوا اور بنا وقت ضائع کیے اس عورت سے رابطہ کیا اور پوچھا:”اس فصل کا سودا تو نہیں کیا کسی سے؟“
جواب ملا:”لوگ تو بہت آئے ہیں، لیکن سودا کسی سے نہیں ہوا۔
“
عرفان بڑا خوش ہوا۔کہا:”اماں! میں ٹھیکے دار ہوں فصلوں کی کٹائی کا ٹھیکا لیتا ہوں۔بات کرو․․․․․کیا لو گی اس فصل کا؟“
بڑھیا بولی:”بیٹا! میں بیوہ عورت ہوں․․․․․اس زمین سے جو حاصل ہوتا ہے وہ سارا سال چلاتی ہوں۔جو مرضی ہو․․․․جو مناسب سمجھو دے دو۔“
عرفان نے سنا تو خوش ہوا کہ ”چلو اچھا ہے، بڑھیا کو بھاؤ کا علم نہیں۔میں اپنی مرضی کی قیمت لگاؤں گا۔
“
بولا:”اماں! میں دور لے کر جاؤں گا۔مجھے گاڑیوں کا کرایہ بھی زیادہ دینا پڑے گا۔میں اس کے اسی ہزار روپے دوں گا۔“
بڑھیا
 بولی:”کیا غضب کر رہے ہو؟ میرے گاؤں کا چوہدری ایک لاکھ بیس ہزار روپے دے 
رہا ہے میں اسے نہیں دے رہی تو تمھیں اسی ہزار میں کیوں دوں؟“
عرفان نے 
کہا:”اماں! اگر تمھیں کوئی زیادہ دے رہا ہے تو اسے دے دو۔یہ فصل اسی ہزار 
سے زیادہ کی نہیں ہے۔
میں تو اسی ہزار بھی زیادہ دے رہا ہوں۔“
بڑھیا 
بولی:”مجھے بیوہ سمجھ کر لوٹنے آئے ہو؟ میں نہیں دوں گی ایک لاکھ بیس ہزار،
 بلکہ ایک لاکھ چالیس ہزار میں بھی نہ دوں؟ پورا ڈیڑھ لاکھ لوں گی۔“
عرفان
 نے سوچا کہ بڑھیا ایسے نہیں مانے گی، اس نے فوراً پینترا بدلا اور کہا:”تم
 بیوہ ہو تو میں یہ کر سکتا ہوں کہ نوے ہزار روپے دے سکتا ہوں۔وہ بھی فصل 
کی قیمت نہیں، بلکہ تمہارے ایک سال کے گزارے کے لئے، ورنہ صحیح بتا رہا ہوں
 فصل اتنے کی ہر گز نہیں ہے۔
اب آگے تمہاری مرضی۔“
بڑھیا نے سوچا کہ یہ 
گاہک بھی ہاتھ سے نکل گیا تو مشکل ہو جائے گی۔اس نے کہا:”اگر یہ بات ہے تو 
سنو! اپنے گاؤں والوں سے کہہ چکی ہوں کہ میں ڈیڑھ لاکھ سے کم میں نہ دوں گی
 اگر تمھیں کم میں دے دی تو یہ گاؤں والے میرا ناطقہ بند کر دیں گے۔“
عرفان
 نے کہا:”دیکھو اماں! گاؤں والوں کو کون بتائے گا کہ ہمارا کیا سودا ہوا 
ہے۔
تم یا میں تیسرا کون ہے اس سودے میں؟ نہ تم بتانا کسی کو نہ میں بتاؤں 
گا۔میں مزدور لاتا ہوں وہ مٹر چن کر لے جائیں گے۔مال لاد کر تمھیں ادائی کر
 دوں گا۔“
بڑھیا بولی:”میں نے فیصلہ کر لیا ہے کہ ڈیڑھ لاکھ روپے سے کم 
میں نہیں دوں گی۔اگر کم میں دینا ہوتی تو کب کی دے چکی ہوتی اور اب تک 
دوسری فصل بھی آ جاتی۔“
”اماں! فصل اُتارنے کا ایک وقت ہوتا ہے اگر وقت 
پر نہ اُتاری جائے تو وہ کھانے کے قابل نہیں رہتی۔
اسے کیڑے کھا جاتے 
ہیں۔نہیں بیچنی تو نہ بیچو، نقصان تمہارا ہی ہو گا میں کہیں اور دیکھ لوں 
گا۔“ یہ کہہ کر عرفان جانے لگا تو بڑھیا نے اس سے کہا:”اچھا تم یوں کرو کہ 
مجھے نوے ہزار دے دو۔فصل کٹوانا شروع کر دو۔کوئی پوچھے کہ کتنے کی فصل لی 
ہے تو کہنا ڈیڑھ لاکھ میں لی ہے نوے ہزار دے دیئے ہیں ساٹھ ہزار مال لے 
جاتے ہوئے دوں گا۔“
”اس سے کیا ہو گا؟“ عرفان نے پوچھا۔
”اس سے یہ ہو
 گا کہ میرے گاؤں والوں کو یہ تو پتا چل جائے گا کہ میں نے فصل ڈیڑھ لاکھ 
سے کم میں نہیں بیچی، ورنہ وہ مجھ سے ناراض ہو جائیں گے اور شرمندہ کرتے 
رہیں گے۔“
عرفان نے ہامی بھر لی کہ ”ٹھیک ہے کوئی پوچھے گا تو اسے یہی جواب دوں گا۔“
غرض
 فصل کی کٹائی شروع ہوئی۔گاؤں کے کئی افراد نے پوچھا کہ سودا کتنے کا ہوا 
ہے اور عرفان یہی جواب دیتا کہ ”ڈیڑھ لاکھ روپے میں ہوا ہے۔
نوے ہزار دے دیا
 ہے ساٹھ ہزار مال لے جاتے وقت دوں گا۔“ فصل اُتار لی گئی۔مٹر بوریوں میں 
بھر دیئے گئے۔عرفان نے گاڑیوں کا بندو بست کیا۔گاڑیوں پر مال لادنے لگے تو 
بڑھیا آ گئی۔بولی:”پہلے میرے بقایا دو، پھر مال گاڑیوں پر لادنا۔“
”کون سے بقایا؟“ عرفان حیرت سے بولا:”ساری رقم تمہیں پہلے دے دی ہے، بقایا کون سے؟“
بڑھیا بولی:”تم نے کہا تھا کہ نوے ہزار پہلے دوں گا ساٹھ ہزار مال لے جاتے وقت دوں گا۔
“
”عرفان
 پریشان․․․․․بحث لگ گئی۔لوگ جمع ہو گئے۔گاؤں کے بے شمار لوگوں نے گواہی دی 
کہ ہاں! ہم نے بھی پوچھا تھا کہ فصل کا سودا کتنے کا ہوا ہے تو تم نے کہا 
تھا کہ ڈیڑھ لاکھ کا ہوا ہے۔نوے ہزار دے دیئے ہیں، ساٹھ ہزار بعد میں دوں 
گا۔بڑھیا رونے دھونے بیٹھ گئی کہ میرا کوئی والی وارث نہیں ہے مجھے بیوہ 
سمجھ کر لوٹ رہا ہے۔عرفان مجبور ہو گیا اور اسے مزید ساٹھ ہزار روپے بڑھیا 
کو دینے ہی پڑ گئے، کیونکہ دوسرے لوگ بھی جمع ہو گئے تھے اور وہ عورت 
بوریاں گاڑیوں پر رکھنے ہی نہیں دے رہی تھی۔“"
صبر و شکر اور لالچ - تحریر نمبر 2829,"امان اللہ بجیر
کسی گاؤں میں ایک مچھیرا رہتا تھا۔اس کے تین بچے، ایک بیوی اور دو بوڑھے ماں باپ تھے۔مچھیرا بہت غریب تھا۔وہ دن بھر سمندر میں مچھلی پکڑنے جاتا۔کبھی اسے شکار ملتا، کبھی نہیں اور جب شکار ملتا تو سب اللہ تعالیٰ کا شکر ادا کرتے اور جب شکار نہ ملتا تو صبر کر کے سو جاتے۔
گھر کے سب لوگ صبر و شکر والے تھے۔اللہ تعالیٰ کو ان کی یہ بات پسند آئی۔ایک دن وہ مچھیرا معمول کے مطابق سمندر میں مچھلیاں پکڑنے گیا کہ اچانک سمندر میں ایک طوفان سا آ گیا۔مچھیرا طوفان دیکھ کر ڈر گیا۔طوفان ختم ہوا تو اچانک سمندر سے ایک جل پری نکل آئی۔مچھیرا اسے دیکھ کر گھبرا گیا۔جل پری نے کہا:”ڈرو مت! مجھے اللہ تعالیٰ نے تمہاری مدد کے لئے بھیجا ہے۔
(جاری ہے)
اللہ تعالیٰ کو تمہاری اور تمہارے گھر والوں کی صبر و شکر کرنے والی عادت بہت پسند آئی ہے، اسی لئے مجھے تمہاری مدد کے لئے بھیجا گیا ہے۔“
وہ ایک فرشتہ تھا جو جل پری کے روپ میں آیا تھا۔اس فرشتے نے مچھیرے سے کہا:”جب بھی تمہیں مچھلیوں کی ضرورت ہو تو تم اسی جگہ آ کر یہ الفاظ دہرانا، تو مچھلیوں کی بارش ہو جائے گی اور جب تمہاری ضرورت پوری ہو جائے تو دوبارہ یہی الفاظ دہرانا تو مچھلیوں کی بارش رک جائے گی۔
“
مچھیرے نے خوشی خوشی سر ہلایا اور فرشتہ وہاں سے رخصت ہو گیا۔مچھیرا بہت خوش ہوا، کیونکہ اللہ تعالیٰ نے اسے اس کے صبر و شکر کا انعام عطا کر دیا تھا۔وہ گھر واپس آیا اور ساری کہانی اپنے گھر والوں کو سنائی۔سب گھر والے یہ سن کر بہت خوش ہوئے اور اللہ تعالیٰ کا شکر ادا کرنے لگے۔
مچھیرے کے گھر کے برابر میں ایک اور مچھیرا رہتا تھا جو بہت لالچی تھا۔
وہ پہلے مچھیرے کی ترقی سے جلنے لگا اور اس کے گھر کی کھڑکی سے اندر جھانکنے لگا۔اتفاق سے اس وقت مچھیرے کے گھر والے اسی موضوع پر بات کر رہے تھے، پہلے مچھیرے نے وہی الفاظ دہرائے جو اسے سکھائے گئے تھے۔دوسرے مچھیرے نے یہ الفاظ سن لئے، مگر اس نے پوری بات نہیں سنی اور فوراً سمندر کی طرف بھاگ گیا۔وہاں پہنچ کر اس نے وہی الفاظ دہرائے جو اس نے سنے تھے۔اس سے مچھلیوں کی بارش تو شروع ہو گئی، لیکن چونکہ اس نے پوری بات نہیں سنی تھی یعنی مچھلیوں کی بارش کو روکنے کا طریقہ نہیں جانتا تھا، چنانچہ زیادہ وزن ہونے کی وجہ سے کشی اُلٹ گئی اور وہ دوسرا مچھیرا اپنی کشتی اور مچھلیوں سمیت سمندر میں ڈوب کر ہلاک ہو گیا۔"
نقل مند - تحریر نمبر 2821,"م ص ایمن
ماریہ چوتھی جماعت کی طالبہ تھی۔پورے اسکول میں سب سے زیادہ قابل ترین طالبہ جانی جاتی تھی اور سالانہ امتحانات کے بعد نتائج کے اعلان کے وقت اس کا نام لے کر میڈم اس کی تعریف کیا کرتی تھیں۔تمام بچوں کو اس کی مثال دیتی تھیں۔ماریہ اسکول سے آ کر اور کھانا کھا کر مدرسے چلی جاتی، پھر پانچ بجے مدرسے سے واپس آتی تھی اور اس کے بعد مغرب تک کھیلتی، پھر مغرب کے بعد خود ہی کتابیں لے کر بیٹھ جاتی تھی اور رات کا کھانا تیار ہونے تک اسکول سے ملا ہوا کام کرتی تھی۔
امتحان سے پہلے ماہانہ امتحانات ہو رہے تھے۔سب بچوں نے پرچہ حل کر لیا تھا۔ٹیچر نے سب سے پرچے لینا شروع کیے۔ماریہ ابھی لکھ رہی تھی۔ٹیچر نے اسے لکھنے کا موقع دیا اور اس کے قریب سے گزرتے ہوئے دوسرے بچوں کی کاپیاں لے لیں۔
(جاری ہے)
واپسی میں ماریہ سے بھی اس کی کاپی لی۔
ٹیچر ایک ایک بچے کی کاپی جانچتیں اور اس بچے کو بلوا کر اسے بتاتی:”دیکھو! تم نے یہ اور یہ غلطی کی ہے۔
آئندہ نہیں ہونی چاہیے۔“
”آخر میں ماریہ کی کاپی کی باری آئی تو ٹیچر نے سب کے سامنے اسے شاباش دی اور کہا کہ ماریہ ہمیشہ کی طرح اول ہے اس نے کوئی غلطی نہیں کی۔دوسرے روز ایک لڑکی کی والدہ اسکول آئیں اور میڈم سے شکایت کی کہ کل جیسا پرچہ ماریہ نامی کسی لڑکی نے حل کیا ہے، ہماری بیٹی نے بھی ویسے ہی حل کیا ہے، لیکن میری بیٹی کو اس کی ٹیچر نے فیل کر دیا، سب کے سامنے ڈانٹا بھی ہے اور ماریہ کو شاباشی دی ہے۔
میری بیٹی نے خود بتایا ہے کہ کل اس نے ماریہ کی نقل کی تھی، ماریہ اول اور ہماری بیٹی فیل!“
”نقل کی تھی؟ آپ کی بیٹی نے ماریہ کی نقل کی تھی؟“ میڈم حیران رہ گئیں۔
انھوں نے اسی وقت اس لڑکی اور ماریہ کے حل شدہ پرچے نکلوائے۔ماریہ کے سو فیصد نمبر تھے اور ان لڑکیوں کے پچاس سے بھی کم نمبر۔میڈم نقل کے سخت خلاف تھیں۔انھوں نے اسی وقت ان کی استانی صاحبہ کو دفتر میں بلوایا۔
استانی صاحبہ آئیں تو میڈم نے ان سے کہا:”کل اس بچی نے ماریہ کی نقل کی ہے اور پھر بھی ان کے جوابات کیسے غلط ہوئے؟“
ماریہ کو بلوایا گیا۔میڈم نے پوچھا:”ماریہ تم بتاؤ! اس لڑکی نے کل تمہاری نقل کی ہے، پھر بھی اس کے جواب غلط ہیں اور تمہارے کیسے ٹھیک ہیں؟“
ماریہ نے کہا:”میڈم! آپ نے نقل کرنے سے منع کر رکھا ہے، لیکن کل میرے کندھے کے اوپر سے یہ میری نقل کر رہی تھی، میں نے جان بوجھ کر غلط جواب لکھے اور کاپی دینے سے پہلے غلط جواب کاٹ کر درست جواب لکھ دیے، اس لئے میرے جوابات درست اور اس کے غلط ہو گئے۔
“
میڈم نے شکایت کرنے والی خاتون سے کہا:”یہ ہمارے اسکول کی لائق ترین بچی ہے۔آپ کی بچیوں نے ہماری بات نہ مانی اور ماریہ کی نقل کی۔اب تو آپ کو یقین آ گیا ہو گا کہ غلطی آپ کی بیٹی ہی کی ہے۔“
میڈم نے اسی وقت ایک فیصلہ کیا:”ٹھیک ہے اگر ہمارے کہنے کے باوجود بچے نقل کرنے سے باز نہیں آتے تو ہم اعلان کرتے ہیں کہ دو مہینے بعد جب سالانہ امتحانات ہوں گے تو سب بچوں کو عام اجازت ہو گی کہ وہ ایک دوسرے کی نقل کر سکیں، تاکہ کوئی بچہ فیل نہ ہو۔
سب بچے پاس ہوں گے تو ہمارے اسکول کا نام روشن ہو گا، سب کہیں گے کہ ہماری تعلیم اچھی ہے، سب کے سب بچے پاس ہوتے ہیں۔“
یہ بات پورے اسکول میں پھیل گئی کہ میڈم نے نقل کرنے کی اجازت دے دی ہے۔اُدھر تمام استانیوں کو حکم تھا کہ بچوں کو اچھی طرح پڑھائیں، تاکہ انھیں کسی کی نقل کرنے کی ضرورت نہ پڑے۔
سالانہ امتحانات شروع ہوئے۔کمرہ جماعت میں اس طریقے سے بچوں کو بٹھایا گیا کہ بیچ میں چھٹی جماعت، اس کے آگے چوتھی جماعت، چھٹی کے پیچھے آٹھویں، چھٹی کے دائیں طرف پانچویں اور بائیں طرف ساتویں۔
اس طرح ہر جماعت کے درمیان بڑی یا چھوٹی جماعت کے طالب علم بیٹھ گئے اور سب کو ہدایت کر دی کہ جو جس کی نقل کرنا چاہے کر لے، عام اجازت ہے، لیکن اپنی کرسی سے اُٹھنے کی اجازت نہیں ہے۔“
میڈم کی اس ترکیب پر نالائق بچوں کو غصہ آیا، لیکن قابل بچے ہنس ہنس کر لوٹ پوٹ ہو گئے کہ چوتھی جماعت والا آٹھویں جماعت والے کی اور آٹھویں والا طالب علم چوتھی جماعت والے بچے کی نقل کر کے کیا کرے؟"
حساب جوں کا توں کنبہ ڈوبا کیوں - تحریر نمبر 2796,"عالیہ مشتاق
”حساب جوں کا توں کنبہ ڈوبا کیوں“ مطلب یہ کہ تھوڑا علم خطرناک ہوتا ہے۔یہ کہاوت اس وقت بولی جاتی ہے جب کوئی شخص تھوڑا سا علم حاصل کر کے خود کو بہت قابل سمجھے اور جب اس علم پر عمل کرنے بیٹھے تو اپنی بے وقوفی کی وجہ سے نقصان اٹھائے، مگر نقصان کی وجہ اس کی سمجھ میں نہ آئے۔
اس کی کہانی یہ ہے کہ ایک صاحب زادے نے حساب کا علم سیکھنا شروع کیا۔
ایک روز استاد نے اوسط کا قاعدہ بتایا۔انہوں نے اسے رٹ لیا۔شام کو گھر گئے تو گھر والے دریا پار جانے کو تیار بیٹھے تھے۔یہ بھی ساتھ ہو لیے۔جب کشتی والوں سے انہیں معلوم ہوا کہ دریا کناروں سے دو دو فٹ گہرا ہے اور درمیان میں آٹھ فٹ تو فوراً دونوں کناروں کی گہرائی یعنی دو اور دو چار فٹ اور درمیان کی گہرائی آٹھ فٹ جمع کر کے کل بارہ فٹ کو تین پر تقسیم کر دیا۔
(جاری ہے)
جواب آیا ”اوسط گہرائی چار فٹ“۔اس قاعدے سے تو دریا کی گہرائی بالکل کم تھی۔
اس لئے انہوں نے خوشی خوشی گھر والوں کو بتایا کہ کشتی کا کرایہ بچ جائے گا۔بغیر کشتی کے بھی دریا پار کیا جا سکتا ہے۔میں نے حساب لگا کر دیکھا ہے۔اس دریا کی اوسط گہرائی چار فٹ ہے۔یہ سن کر گھر والے دریا پار کرنے کو تیار ہو گئے۔پورا کنبہ یعنی گھر والے سامان لے کر دریا میں کود پڑے اور دریا کے بیچ میں پہنچ کر آٹھ فٹ گہرے پانی میں ڈوبنے لگے۔کشتی والوں نے بڑی مشکل سے انہیں بچایا۔صاحب زادے پانی میں شرابور کنارے پر پہنچے تو دوبارہ حساب جوڑا۔وہی جواب آیا۔پریشان ہو کر بولے، ”حساب جوں کا توں کنبہ ڈوبا کیوں“؟"
اپنے منہ میاں مٹھو - تحریر نمبر 2789,"حبیبہ شہزاد
عنایہ کو پرندوں اور جانوروں سے بہت پیار تھا۔ایک دن وہ ایک درخت کے سائے میں بیٹھ کر کتاب پڑھنے میں مصروف تھی کہ ایک کوا آیا اور اس کے گھر کی دیوار پر بیٹھ گیا۔کوے نے اسے اپنی سریلی آواز میں ”کاں، کاں“ کہہ کر سلام کیا۔عنایہ نے اس کی طرف دیکھا، لیکن پھر اپنی کتاب میں مصروف ہو گئی کہ اچانک ایسا ہوا کہ اسے یقین نہیں آیا وہ کوا اس سے پوچھ رہا تھا کہ وہ کیا پڑھ رہی ہے۔
پہلے تو وہ حیران ہوئی اور اپنے ارد گرد دیکھنے لگی کہ شاید اس کے بہن بھائی میں سے کوئی اس کے ساتھ مذاق کر رہا ہو، لیکن وہاں کوے اور عنایہ کے علاوہ کوئی نہیں تھا۔
”میں ٹھیک ہوں تم کیسے ہو؟“ اس نے سرگوشی کے انداز میں کہا۔
”میں بھی ٹھیک ہوں۔
(جاری ہے)
تمہیں تو معلوم ہے کہ مجھے اچھے اور مزے دار کھانے کی تلاش رہتی ہے۔“
”ہاں ہاں“ عنایہ نے اس کی بات میں ہاں ملائی۔
”ہاں تو بس اسی لئے نکلا ہوں اور سورج کی روشنی بھی لے رہا ہوں۔تم بھی دھوپ میں بیٹھو۔اس سے تمہیں وٹامن ڈی ملے گا۔“
”تم تو بڑے ہوشیار ہو۔“ عنایہ نے کوے سے کہا۔
”کاں! کاں!“ کوا ہنسا:”ہم اپنی ذہانت اور قابلیت کی وجہ سے ہی تو مشہور ہیں۔“
عنایہ نے اس کے بعد اس سے اس کے گھر کا پوچھا۔
کوا بولا:”گھر؟ ہم زمین کے کسی بھی حصے میں رہ لیتے ہیں۔
“
عنایہ چاہتی تھی کہ وہ اور کوا ایک دوسرے کے دوست بن جائیں۔اس نے کوے سے پوچھا:”کیا ہم دوست بن سکتے ہیں؟“
”کیوں نہیں بالکل بن سکتے ہیں، لیکن ایک شرط پر۔“
”وہ کیا؟“ عنایہ نے کوے سے پھر سوال کیا۔
”وہ یہ کہ تم مجھے کھانے کو کچھ دیا کرو، میں روز یہاں آؤں گا، مگر مجھے پنجرے میں بند نہ کرنا۔ہم پرندوں کو بھی آزادی کا حق ہے۔
سوچو اگر تمہیں کوئی پنجرے میں قید کر لے تو تم کیا کرو گی؟“
”میں سمجھ سکتی ہوں۔اسی لئے تم انسانوں کو دیکھ کر شور کیوں مچاتے ہو کہ کہیں ہم تم کو قید نہ کر لیں۔“ عنایہ نے کوے سے ہمدردی کرتے ہوئے کہا۔
”ہم سے ہمدردی کا شکریہ عنایہ! پہلے جب ہم کسی کی دیوار پر بیٹھتے تھے تو لوگ کہتے تھے کہ اب کوئی مہمان ضرور آئے گا اور خوش ہوتے تھے۔
ہم بہت ذہین ہیں اور ہماری نظر تیز ہوتی ہے، اس لئے بہت دور تک دیکھ سکتے ہیں۔“
”معذرت چاہتے ہوئے ایک بات پوچھنی ہے۔کیا یہ سچ ہے کہ کوئل اپنے انڈے تمہارے گھونسلے میں رکھ دیتی ہے اور تم لوگ اتنے بے وقوف ہوتے ہو کہ اپنے اور اس کے انڈوں میں فرق بھی محسوس نہیں کر پاتے ہو۔“
یہ سننا تھا کہ کوا وہاں سے بھاگ نکلا، کیونکہ کوا اپنے منہ میاں مٹھو بن رہا تھا، اپنی بے وقوفی کی بات سن کر بھاگ نکلا۔"
ببلو اور کیری کی چٹنی - تحریر نمبر 2743,"راضیہ سید، اسلام آباد
گرمیوں کے دن تھے اور ببلو میاں کی اسکول سے چھٹیاں تھیں۔ان کے ایک ماموں کا آم کا باغ تھا، جس سے ہر سال میٹھے رسیلے آم خاندان بھر میں بھجوائے جاتے تھے۔اس دفعہ بھی ماموں کے گھر سے آموں کی پیٹیوں کے ساتھ ننھی ننھی کیریاں (کچے آم) بھی آئی تھیں۔کچی کیریاں ببلو کو بہت پسند تھیں۔اس نے امی سے فرمائش کی کہ آدھی کیریوں کی چٹنی بنائیں، جب کہ اس کی امی کا ارادہ آم کا اچار ڈالنے کا تھا، لیکن پھر بھی انھوں نے ببلو کی بات نہیں ٹالی اور چٹنی تیار کر دی۔
اس میں انھیں بہت محنت کرنی پڑی۔انھوں نے چٹنی تیار کر کے دو چھوٹے مرتبانوں میں ڈالی اور ڈائننگ ٹیبل پر رکھ دیے۔سب گھر والوں نے کھانے کے ساتھ کھٹی میٹھی چٹنی کا لطف اُٹھایا۔
(جاری ہے)
دوپہر کو کھانے کے بعد سب اپنے اپنے کمروں میں سونے چلے گئے، لیکن ببلو میاں کبھی پتنگ اُڑاتے کبھی لان میں لگا جھولا جھولتے، کبھی آپی کو تنگ کرتے تو کبھی بھیا کے کام بگاڑ دیتے۔
آج تو ان کے ہاتھ کیری کی چٹنی بھی لگ گئی تھی۔ببلو میاں نے تھوڑی سی چٹنی کھانے پر اکتفا نہیں کیا، بلکہ مرتبان میں چمچہ چلا کر ایک کٹوری میں خوب چٹنی بھر لی اور لان کی طرف بھاگے اور سیڑھیوں پر بیٹھ کر چٹنی کھانے لگے۔
ببلو میاں دل ہی دل میں بہت خوش ہو رہے تھے کہ کسی کو پتا بھی نہیں چلا اور چٹنی خوب مزے لے لے کر اُڑائی جا رہی ہے، لیکن یہ کیا چٹنی ختم ہونے کے ساتھ ببلو میاں کے پیٹ میں گُڑ گُڑ ہونے لگی۔
ببلو میاں نے بہت برداشت کیا، لیکن پیٹ کا درد تھا کہ ختم ہونے کا نام ہی نہیں لے رہا تھا۔
ببلو میاں نے زور زور سے رونا چاہا، لیکن ان کی تو آواز بھی بھیں بھیں کر کے نکل رہی تھی۔ان عجیب و غریب آوازوں سے امی جان کی آنکھ کھل گئی۔”ببلو! کیا ہوا ہے کیوں چلا رہے ہو؟“ امی نے پوچھا۔
ببلو میاں پیٹ پکڑے ایک جگہ بیٹھے تھے۔
”ہوا کیا ہے میرے لعل! میرے چندا!“ ببلو میاں کی امی بہت پریشان ہو گئی تھیں۔
”امی! میرے پیٹ میں بہت درد ہے اور مروڑ اُٹھ رہے ہیں۔“ ببلو میاں منمنائے۔
”آخر تم نے ایسا کیا کھایا تھا، کہیں چٹنی تو زیادہ نہیں کھائی! میں شاید مرتبان اوپر رکھنا بھول گئی تھی۔“اب سب کچھ امی کی سمجھ میں آ گیا تھا۔شور کی آواز سن کر بڑے بھیا بھی جاگ گئے اور ببلو کو اسپتال لے گئے۔ببلو کے ڈرپ لگا دی گئی اور وہ بہت رویا بھی، لیکن اس نے غلطی بھی تو کی تھی جس کی سزا اسے ملنی تھی۔ڈاکٹر صاحب نے ببلو کو دیکھ کر کہا کہ ببلو میاں ہر چیز اعتدال میں اچھی لگتی ہے اور ببلو میاں روتے روتے سنجیدہ ہو گئے۔"
پرائی بلی - تحریر نمبر 2739,"نیما گل میمن
چھٹی کا دن تھا، شکیل صاحب سبزی لینے نکلے، سامنے پڑوسی کا لڑکا کامی کھڑا تھا۔
”چچا جی! آپ سے ایک کام ہے۔“
”ہاں بولو۔“ وہ رک کر بولے۔
”چچا جی! دوسرے شہر میں ہمارے ایک عزیز کا انتقال ہو گیا ہے۔کچھ دیر میں ہمیں گھر سے نکلنا ہے۔میں اپنی پالتو بلی کو وہاں نہیں لے جا سکتا۔شکیل صاحب کا دھیان اب اس کی گود میں موجود عمدہ نسل اور چھوٹے قد کی نہایت خوبصورت سفید بلی پر گیا۔
کامی کو اکثر انھوں نے اس بلی کے ساتھ سیر کے لئے جاتے دیکھا تھا۔“
”آپ مجھ پہ ایک احسان کریں گے! میری پالتو بلی کو بس ایک دن کے لئے اپنے گھر میں رکھ لیں۔میں کل صبح یہاں پہنچتے ہی اسے لے جاؤں گا۔“
”ہاں ہاں۔“ شکیل صاحب بڑے خوش اخلاق انسان تھے اور یہ تو پڑوس کا معاملہ تھا۔
(جاری ہے)
کامی نے فوراً بلی انھیں پکڑا بھی دی۔
”یہ لیں چچا جان! یہ اس کا مخصوص کھانا ہوتا ہے۔
یہ عام کھانا نہیں کھاتی۔“ کامی نے انھیں ایک پیکٹ پکڑا دیا۔
”دیکھیے اس کو باہر بالکل نہ جانے دیجیے گا۔بس ذرا اُچھل کود زیادہ ہے اس میں․․․اچھا میں چلتا ہوں۔“
کامی کے جانے کے بعد وہ تھکے تھکے انداز میں واپس لوٹے۔
”اے ہے یہ بلی کیوں اُٹھا لائے؟“ دادی جان کو بلیاں پسند نہیں تھیں۔
”ابو! کتنی پیاری ہے۔
“ چھوٹی کشمالہ کو نیلی آنکھوں والی خاص نسل کی چھوٹی سی بلی بہت پسند آئی۔وہ بلیوں کی اس نسل سے تھی جس کے جسم پہ بال زیادہ ہوتے ہیں اور نرم ملائم ہوتے ہیں۔ان بلیوں کا قد چھوٹا ہوتا ہے اور دور سے یہ کھلونے جیسی لگتی ہیں۔
”ابو! یہ بلی کہاں سے ملی؟“ دس سالہ اکبر نے بھی اشتیاق سے بلی کو گود میں لینا چاہا، مگر وہ چھلانگ مار کر شکیل صاحب کے ہاتھوں سے نکل گئی۔
”یہ پڑوس والے کامی کی بلی ہے۔“ شکیل میاں بے چارگی سے بولے۔
”آپ کو سبزی، گوشت لانے بھیجا تھا، آپ بلی لے آئے؟“ بیگم نے باورچی خانے سے ہی سب سن لیا تھا۔”بھئی، دراصل پڑوس کے لوگ رشتے داروں کے یہاں کسی کے انتقال پر گئے ہیں، پالتو بلی ساتھ لے جانا مناسب نہیں لگا، اس لئے ایک دن اس کی دیکھ بھال کے لئے ہمارے یہاں چھوڑ گئے ہیں، مجھے منع کرنا مناسب نہ لگا۔
“
بلی کبھی ایک سوفے کے نیچے تو کبھی دوسرے سوفے کے نیچے چھپ رہی تھی اور کشمالہ اور اکبر اس کے پیچھے لگے ہوئے تھے۔تب ہی بلی نے کشمالہ اور اکبر سے بچ کر چھلانگ لگا دی اور دادی کی گود میں آ گئی۔
”اے ہے ہے۔“ دادی کی دہشت سے چیخیں نکل گئیں:”ارے ہٹاؤ اس نگوڑی کو۔“ دادی نے ایک ہاتھ مارا۔بلی نیچے فرش پہ گری اور میز کے نیچے چھپ گئی۔
”اماں! حد کرتی ہیں آپ اس طرح تو نہ ماریں۔“ شکیل صاحب کو بلی کی جان کی فکر پڑ گئی۔
”دادی! آپ بلی سے ڈرتی ہیں؟بچے ہنسنے لگے۔
”ارے پرائی بلی ہے۔امانت ہے کسی کی۔نہ پریشان کرو بے چاری کو۔“ بیگم سلطانہ کچن سے نکل آئیں۔”ارے تم سب لوگوں کو بلی کی پڑی ہے، ادھر میری جان نکلنے ہی والی تھی۔“ دادی کی دوہائی ختم نہیں ہو رہی تھی۔
”اچھی نسل کی بلی لگتی ہے۔کامی نے باہر سے منگوائی ہو گی۔اگر اس کو کچھ ہو گیا تو ہزاروں روپے کی رقم دینی پڑے گی۔“ شکیل صاحب کو فکر لگ گئی۔
”تو آپ لے کر کیوں آ گئے؟“ سلطانہ بیگم نے کہا:”بے وجہ کی ہمدردیاں کرنی ہوتی ہیں آپ کو سب کے ساتھ۔“
”ارے بلی کہاں گئی؟“ اکبر کو خیال آیا۔
انھوں نے یہاں وہاں، تمام سوفوں اور میزوں کے نیچے دیکھ لیا۔
”ہو گی یہیں کہیں۔“ دادی نے بیزاری سے کہا۔
”اکبر! تم ذرا باہر کا گیٹ بند تو کر آؤ، کہیں بلی باہر ہی نہ نکل جائے۔“ سلطانہ بیگم نے اکبر کو باہر بھیجا۔
”ارے بیگم! یہ اندرونی دروازہ تو بند ہی ہے۔“ شکیل صاحب نے پریشانی سے کہا۔
”ہاں تو یہیں کہیں ہو گی، کسی کمرے میں چلی گئی ہو گی۔“ سلطانہ بیگم اتنا کہہ کر کھانا پکانے واپس باورچی خانے میں چلی گئیں۔
اکبر باہر کا گیٹ دیکھ آیا۔وہ بند ہی تھا۔اندر آتے ہوئے اس نے اندرونی دروازہ بھی بند کر دیا۔
”اکبر! بلی نہیں مل رہی۔“ شکیل میاں پریشانی سے بولے۔
سب یہاں وہاں بلی کو ڈھونڈ رہے تھے۔
”کہیں میرے کمرے میں نہ چلی گئی ہو۔“ اکبر اپنے کمرے میں گیا اور سارا کمرہ چھان لیا۔
”ابو! میرے کمرے میں تو نہیں۔“ باہر آ کر اس نے بتایا۔
”میرے کمرے میں بھی نہیں۔“ شکیل صاحب پریشانی سے بولے:” کسی کی امانت تھی اور آتے ہی گم ہو گئی۔“
پریشانی کی بات تو تھی۔سب ہی گھر میں یہاں وہاں تلاش کر رہے تھے۔شکیل میاں چھت پہ بھی دیکھ آئے۔سمجھ میں نہیں آ رہا تھا کہ بلی گم کہاں ہو گئی۔
”بلی تھی کوئی کبوتر تو تھا نہیں کہ تم لوگ اوپر کی منزل پہ بھی تلاش کر رہے ہو۔
“ دادی نے کہا۔
سلطانہ بیگم نے باورچی خانے کا جائزہ بھی لے لیا۔کشمالہ نے فرج بھی کھول کر دیکھ لیا، مگر بلی تو ایسے غائب تھی جیسے گدھے کے سر سے سینگ۔
”جاؤ اکبر! تم ذرا باغ میں دیکھ آؤ کسی جھاڑی میں نہ چھپی بیٹھی ہو۔“ شکیل صاحب بولے۔
”مگر ابو! یہ اندرونی دروازہ تو بند ہی ہے۔“
”ایک دو بار ابھی ہم نے کھولا بھی تو ہے۔
کیا پتا نظر بچا کے نکل گئی ہو۔“ شکیل صاحب بولے۔
اکبر باغ میں آیا تو سامنے سے ریحان بھائی گیٹ کھول کر اندر داخل ہو رہے تھے۔
”ریحان بھائی! وہ گم ہو گئی ہے!“ اکبر فکر مندی سے بولا۔
”ہیں․․․․․ہیں․․․․․کیا کہہ رہے ہو، دُم کھو گئی ہے!“ ریحان بھائی کو غصہ آ گیا:”ابو بازار سے آئیں تو ان سے پوچھوں گا۔“
”ابو بازار گئے ہی نہیں، وہ بھی ڈھونڈ رہے ہیں۔
“ اکبر بولا۔
ریحان اندر آیا تو اسے سارا ماجرا پتا چلا۔
”کامی اور سارے گھر والے تو ابھی میرے سامنے نکلے ہیں۔“ ریحان نے بتایا۔
”غضب ہو گیا۔“ شکیل صاحب نے سر پکڑ لیا:”وہ کوئی عام بلی نہیں تھی، بڑی خاص نسل کی تھی۔مجھے ہزاروں روپے دینے پڑیں گے۔میں ابھی باہر جا کر اس کو تلاش کرتا ہوں۔“
وہ پریشانی کے عالم میں باہر نکلے۔
سڑک پر بلی کو تلاش کیا۔
شکیل صاحب ادھر سے مایوس ہو کر بلی کو تلاش کرتے ہوئے آگے بڑھے۔سڑک پہ یہاں وہاں دھیان سے تلاش کرتے وہ گلی کے سِرے پر پہنچ گئے، جہاں زبیر بھائی گوشت والے کی دکان تھی۔اوہ بلی یہاں ہو گی۔شکیل میاں تیزی سے ان کے پاس پہنچے۔
”زبیر میاں! بلی دیکھی ہے؟“
”بالکل دیکھی ہے۔وہ پہلے ہی بلیوں کے ستائے ہوئے تھے۔
ابھی میرے سامنے سے تین بار بوٹی اُٹھا کے بھاگی ہے، کئی روز سے اس نے تنگ کر رکھا ہے۔“
”زبیر بھائی! میں کسی خاص بلی کو ڈھونڈ رہا ہوں۔وہ بہت خوبصورت اور چھوٹی سی ہے۔“
”ادھر بھی سب بلیاں خوبصورت ہی ہیں۔“زبیر بھائی نے اشارہ کیا۔
”واقعی“ نیچے آس پاس چار پانچ بلیاں ٹہل رہی تھیں۔شکیل صاحب نے دھیان سے دیکھا۔
”زبیر بھائی! کوئی اور اجنبی، چھوٹی سفید بلی آپ کے پاس آئے تو اسے پکڑ کر مجھے اطلاع لازمی دینا۔“
”تصویر دکھا دو۔میری دکان پہ صبح سے شام تک گاہک کم اور بلیاں زیادہ آتی ہیں۔پہچان کر دبوچ لوں گا اور آپ کو اطلاع کر دوں گا۔“ زبیر میاں بولے۔
”تصویر ہی تو نہیں ہے۔“وہ تھکے تھکے گھر لوٹ گئے۔
صبح سے رات ہو گئی، مگر بلی نہ ملی۔
”پتا نہیں کتنی مہنگی تھی۔“شکیل صاحب کو رہ رہ کر ہول اُٹھ رہے تھے۔
”کس نے کہا تھا، پڑوس کی بلی اُٹھا لاؤ۔ضرورت سے زیادہ خوش اخلاقی میں بھی تو نقصان ہو جاتا ہے۔“دادی اماں بولیں۔
دوسرے دن صبح کامی اور اس کے گھر والے لوٹ آئے۔شکیل صاحب کی ہمت نہیں ہو رہی تھی کہ کامی کا سامنا کرنے کی، کس منہ سے بتاتے کہ تم نے جو امانت رکھوائی تھی وہ ہم سے کھو گئی، مگر بتانا بھی تو ضروری تھا۔
وہ کامی کی طرف آئے۔وہ گاڑی میں سے سامان نکال رہا تھا اور اس کی گود میں ہو بہو ویسی ہی بلی تھی۔
”ارے․․․․․یہ تمہارے پاس دوسری بھی ہے؟“شکیل صاحب حیرت سے بولے۔
”نہیں چچا جان! یہ ایک ہی ہے۔“کامی ہنس کر بولا:”دراصل کل ہم لوگ نکل ہی رہے تھے کہ یہ دوڑ کر میرے پاس آ گئی۔میں اس کو لے کر ہی روانہ ہو گیا تھا۔“
”مگر یہ نکلی کیسے؟“ گیٹ تو بند تھا ہمارا۔“
”چھوٹی سی تو ہے، گرل کے کسی سوراخ میں سے نکل آئی ہو گی۔“کامی بے فکری سے بولا۔
”بڑی بے ہودہ بلی ہے بھئی۔“یہ جملہ وہ کہنا چاہتے تھے، مگر چپ رہے۔"
ستارے بہت سارے - تحریر نمبر 2736,"شازیہ اختر
سوہنے موہنے بچو! یہ کہانی ایک چھوٹے سے ہرن کی ہے، جس کو رات کے وقت ستارے دیکھنا بہت اچھا لگتا تھا۔وہ اکثر اپنے کمرے کی کھڑکی سے آسمان کی طرف دیکھتا رہتا۔جب سب سو جاتے تو ہرن جاگتا رہتا اور ستاروں سے باتیں کرتا رہتا۔ایک دن اس نے اپنی امی جان سے پوچھا۔”امی جان! کیا میں سب کے سب ستارے گن سکتا ہوں؟“
امی جان نے کہا۔
”نہیں! پیارے بیٹے! ستارے بہت زیادہ ہوتے ہیں۔“
”کیوں کیوں؟ میں ستارے گن سکتا ہوں۔مجھے ساری گنتی آتی ہے۔پورے ایک ہزار تک! سنیں! ایک دو تین چار پانچ چھ سات۔“ یہ کہتے کہتے ہرن نے ایک ہزار تک گنتی سنا دی۔امی جان ہنسنے لگیں اور کہنے لگیں۔
”پیارے ہرن! اب سو جاوٴ۔صبح ابو کے ساتھ ناشتہ لینے جانا ہے۔
(جاری ہے)
“ہرن کو نیند نہ آئی تو وہ کھڑکی سے باہر دیکھنے لگا۔
دور آسمان پر بہت سارے ستارے چمک رہے تھے۔ہرن نے گننا شروع کیا۔ایک دو تین چار پانچ۔۔۔اور یہ چھ۔۔اور وہ سات۔۔وہ آٹھ۔۔جب کھڑکی سے نظر آنے والے ستارے گن چکا تو وہ کھڑکی سے چھلانگ لگا کر باہر آ گیا۔اور پھر ایک طرف چلنے لگا۔ساتھ ساتھ وہ اوپر دیکھ رہا تھا اور ستارے بھی گن رہا تھا۔پچاس۔۔اکاون۔۔باون۔۔ترپن۔۔”اوہ۔۔ سی ی ی!“
اچانک ہرن کی ایک بڑے پتھر سے ٹکر ہو گئی۔
وہ گر پڑا۔اسے پاوٴں میں چوٹ آ گئی تھی۔”اف! ابھی تو پچپن ستارے گنے تھے۔یہ تو بہت تھوڑے ہیں۔اور گنتا ہوں۔“ ہرن نے اپنے آپ سے کہا۔
”ارے ارے! یہ کیا! تم ستارے گن رہے ہو؟“ یہ ایک الو تھا جو درخت پر بیٹھا ہوا تھا۔
”جی انکل! میں آج ستارے گننے کے لئے گھر سے نکلا ہوں۔“
”ہاہاہا! تم ستارے نہیں گن سکتے۔ستارے بہت سارے ہوتے ہیں۔
“ الو نے کہا اور خاموش ہو گیا۔
”پھر وہی بات! میں تو گنوں گا۔اگر ستارے بہت سارے ہیں تو مجھے بھی بہت ساری گنتی آتی ہے۔ایک دو تین چار۔۔یہ کہہ کر ہرن نے گنتی سنانا شروع کر دی۔”ٹھیک ہے ٹھیک ہے جاوٴ مجھے کام کرنے دو۔“ الو نے تنگ آ کر کہا اور درخت کی دوسری طرف چلا گیا۔
”وہ والا آٹھ سو ایک، یہ آٹھ سو دو، اور وہ والا آٹھ سو تین۔
۔۔“ ہرن ستارے گنتا جا رہا تھا۔”چوں چوں چوں! تم اتنی رات کو کیا گن رہے ہو؟“ یہ ایک چڑیا تھی جو اپنے بچے کا کھانا لینے کے لئے جاگی تھی۔
”میں۔۔میں ستارے گن رہا ہوں۔سارے کے سارے!“ ہرن نے خوشی سے بتایا۔
”ہی ہی ہی! تم ستارے نہیں گن سکتے بھئی! ستارے تو بہت زیادہ ہوتے ہیں۔“ چڑیا نے ہنس کر کہا۔
”پھر وہی بات! اگر ستارے بہت سارے ہیں تو مجھے بھی بہت ساری گنتی آتی ہے۔
سنو! ایک دو تین چار پانچ چھ۔۔“
”اچھا! اچھا! مجھے جانا ہے۔“ چڑیا نے کہا اور جلدی سے اڑ گئی۔ہرن پھر سے چلنے لگا۔ وہ ستارے گنتا رہا اور چلتے چلتے ایک دم اس نے سوچا۔
”یہ کیا گنتی تو ختم ہونے جا رہی ہے۔نو سو تین۔۔نو سو چار۔۔نو سو پانچ۔۔۔۔مجھے تو بس ایک ہزار تک گنتی آتی ہے اور...“ ہرن پریشان ہو گیا۔اس نے سر اٹھا کر دیکھا۔آسمان ابھی بھی چمکتے ستاروں سے بھرا ہوا تھا۔جنگل کا آخری کنارہ آ گیا تھا اور ننھا ہرن تھکاوٹ محسوس کر رہا تھا۔”میری گنتی ختم ہو گئی ہے۔ستارے ختم نہیں ہوئے۔بس ستارے بہت زیادہ ہوتے ہیں۔اب مجھے سمجھ آ گئی ہے۔“
یہ کہہ ہرن نے اسٹرابیری کے پودے سے کچھ پتے کھائے اور تالاب کا پانی پی کر واپس گھر کی طرف چلنے لگا۔"
چار مددگار - تحریر نمبر 2705,"ثانی زہرا
آٹھویں جماعت کے ماسٹر صاحب نے کلاس میں ہمدردی اور مدد کے عنوان پر مضمون لکھوایا۔جس میں بتایا کہ آپ بچوں، جانوروں اور معذور لوگوں سے ہمدردی اور قانون کے سماج دشمن عناصر کے خلاف مدد کیسے کر سکتے ہیں۔کلاس کے چار بڑی عمر کے طالب علموں کو تاکید کی کہ تم اتوار والے دن ہمدردی اور مدد کا عملی مظاہرہ کرو گے اور اگلے دن اپنے ہمدردی اور مدد کے عمل کو خوش خط لکھ کر لاؤ گے۔
پیر کے روز چاروں طالب علم اپنے اپنے عملی کام لکھ کر لے آئے اور ماسٹر صاحب کو دیے۔ماسٹر صاحب نے پڑھ کر سر پکڑ لیا۔
ایک طالب علم نے لکھا:”کل میں نے پارک میں ایک بچے کو چپس کا بڑا سا پیکٹ ہاتھ میں لیے کھاتے دیکھا۔میں نے چپس کھانے میں اُس بچے کی مدد کی۔
(جاری ہے)
خوشی کے مارے اس کی آنکھوں سے آنسو نکل آئے۔“
دوسرے طالب علم نے لکھا:”مجھے سڑک پر ایک ضعیف اندھا شخص نظر آیا۔
میں نے اُسے بڑی مشکل سے سڑک پار کرا دی، وہ سڑک پار کرنے پر تیار ہی نہیں تھا۔“
تیسرے طالب علم نے لکھا:”مجھے پارک کے تالاب میں مچھلی نظر آئی۔مجھے بڑا رحم آیا کہ یہ تو پانی میں ڈوب کر مر جائے گی۔میں نے اُسے پانی سے نکال کر گھاس پر رکھ دیا۔پہلے تو وہ خوشی سے اُچھلنے لگی اور پھر اُسے آرام سے نیند آ گئی۔“
چوتھے طالب علم نے لکھا:”کل میں نے ایک بڑے معزز قسم کے ڈاکو کو اپنے دیگر ساتھیوں سے کہتے سنا کہ میں نے گزشتہ شب مرزا خلجی صاحب کے ہاں مشاعرہ لوٹ لیا۔
میں نے فوراً اس لوٹ مار کی اطلاع ابو کے فون سے پولیس کو دی، مگر ایک بات میری سمجھ میں نہیں آئی، پولیس کی مدد کرنے پر مجھے ابو سے مار کیوں پڑی“ ابو بار بار پوچھ رہے تھے کہ میں نے مرزا صاحب کے ہاں پولیس کیوں بھیجی؟"
سونے کا سفید انڈا - تحریر نمبر 2703,"پرانے زمانے کی بات ہے کسی گاؤں کا چودھری بڑا لالچی تھا۔لالچ نے اس کی عقل پر پردہ ڈال دیا تھا اور کردار و اخلاق انتہائی پست ہو گیا تھا۔وہ گاؤں کے کسی بھی شخص کے پاس کوئی بھی قیمتی چیز دیکھتا تو اسے کسی بھی طریقے ہتھیا لیتا۔
گاؤں والے اس کے رویے سے تنگ آ چکے تھے۔انھوں نے کئی بار گاؤں کے قاضی اور مسجد کے پیش امام سے بھی شکایتیں کیں جن کی باتیں چودھری بڑے غور سے سنتا تھا، لیکن ان کو ماننے اور عمل کرنے پر بالکل تیار نہ ہوتا تھا۔
اگر اسے معلوم ہو جاتا کہ کسی کے پاس اچھی نسل کی گائیں، بھینس یا بکری، یہاں تک کہ مرغی ہی کیوں نہ ہو، وہ بے چارہ اس سے محروم ہو جاتا۔گاؤں والے اپنے اچھے سے اچھے جانور میں بھی کوئی نہ کوئی عیب نکالتے اور اسے سارے گاؤں میں مشہور کر دیتے تھے، تاکہ ان کا جانور لالچی چودھری سے محفوظ رہے، لیکن ان سب باتوں کے باوجود گاؤں والے ایک دوسرے سے حسد کی وجہ سے گاؤں کے چودھری کو مخبری کر دیتے اور وہ دھونس دھمکی کے ذریعے معمولی سے معمولی رقم کے عوض یا پھر مفت جو کچھ بھی پسند آتا، اسے ہتھیا لیتا۔
(جاری ہے)
ایک دن گاؤں کے مولوی صاحب اور قاضی صاحب نے چودھری کو راہِ راست پر لانے اور اس کو سبق سکھانے کے لئے ایک منفرد طریقہ اپنایا۔چودھری کی حویلی کے قریب ہی قاضی اور مولوی صاحب کے مکان تھے اور دونوں کے مکان کے صحن کے درمیان ایک دیوار تھی جو زیادہ اونچی نہیں تھی لہٰذا دیوار کے اوپر ایک انڈا رکھ کر دونوں زور زور سے لڑنے لگے۔مولوی صاحب نے کہا:”یہ سفید سونے کا انڈا میری دیوار پر ہے، اس لئے مالک بھی میں ہوں۔
“
قاضی صاحب، مولوی صاحب کی بات سن کر بولے:”یہ دیوار تمہاری کب سے ہو گئی! مرغی بھی میری، دیوار بھی میری ہے۔سونے کا انڈا میری مرغی کا ہے، اس لئے مالک بھی میں ہی ہوا۔“
مولوی صاحب نے جواب میں کہا:”چلو مان لیتے ہیں کہ مرغی تمہاری ہے، جو روز ایک سونے کا انڈا دیتی ہے، مگر آج اس نے میری دیوار پر انڈا دیا ہے، اس لئے یہ انڈا میری ملکیت ہوا۔
“
جب قاضی اور مولوی کی لڑائی کی آوازیں چودھری نے سنی تو وہ بھاگم بھاگا آ پہنچا، لیکن جب دیوار پر رکھا ایک عام سا انڈا دیکھا تو حیرت زدہ رہ گیا۔اس نے جیسے ہی کچھ بولنے کے لئے منہ کھولا قاضی صاحب فوراً بول اُٹھے:”دیکھیں چودھری صاحب! میری مرغی نے آج غلطی سے سفید سونے کا انڈا اس دیوار پر دے دیا ہے، جہاں یہ رکھا ہوا ہے اور مولوی صاحب اس پر اپنا حق جما رہے ہیں۔
“
یہ سن کر مولوی صاحب فوراً بولے:”یہ میری دیوار ہے، اس لئے اس پر موجود انڈا بھی میرا ہے، لہٰذا مالک بھی میں ہوں۔“
جب چودھری نے ان کی باتیں سنیں تو اس کا لالچی پن جاگ اُٹھا اور وہ بولا:”سنو، میں تمہاری بہت عزت و احترام کرتا ہوں اور گاؤں کا چودھری بھی میں ہوں۔یہ مکان میں نے ہی تم کو بنا کر دیا ہے۔اس لئے مرغی بھی میری ہے اور انڈے کا مالک بھی میں ہوں، لیکن پھر بھی انڈے اور مرغی کے بدلے تم کو مال و دولت دیتا ہوں۔
“ اس نے دونوں کو اپنی لالچی آنکھوں سے گھورتے ہوئے کہا۔
مولوی صاحب مری مری آواز میں بولے:”آپ سونے کے انڈے کے بدلے کتنی رقم دیں گے؟“
چودھری نے گرج دار آواز میں کہا:”بے فکر رہو تم کو دس ہزار روپے مل جائیں گے۔“
یہ سن کر مولوی صاحب بولے:”جناب! انصاف کی بات کریں یہ سات تولے سے کم کا انڈا نہیں، کم از کم اس کی قیمت سات لاکھ تو ہو گی۔
“
چودھری بولا:”مولوی صاحب! آپ کا روپے پیسے سے کیا کام، آپ اللہ اللہ کیجیے۔خیر میں پھر بھی آپ کو تین لاکھ دیتا ہوں۔“
مولوی صاحب بولے:”جیسی آپ کی مرضی، لیکن پیسے مجھے ابھی چاہیے۔“
یہ سن کر چودھری بھاگا بھاگا گیا اور ایک تھیلی اُٹھا لایا اور بولا:”مولوی صاحب! پورے تین لاکھ ہیں، اب آپ بیچ سے ہٹ جائیں اب قاضی اور میرا معاملہ ہے۔
“
قاضی صاحب نے جب چودھری کی بات سنی تو بولے:”یہ میری مرغی کا انڈا تھا اور سودا آپ نے مولوی صاحب سے کر لیا۔“
چودھری نے کہا:”ٹھیک ہے قاضی صاحب! ہم آپ سے بھی سودا کر لیتے ہیں۔اس کے باوجود کہ سونے کا انڈا دینے والی مرغی بھی ہماری ہے۔“
قاضی صاحب بولے:”وہ روزانہ ایک سونے کا انڈا دیتی ہے۔اس کی کیا قیمت لگائیں گے؟ تقریباً سات لاکھ روپے کا ایک انڈا ہے۔
“
چودھری بولا:”تم میرے گاؤں میں رہتے ہو میری زمین پر رہتے ہو پھر بھی ایسی باتیں کرو گے۔“
قاضی صاحب نے کہا:”یہ مکان میرے باپ دادا کی ملکیت ہے۔اس کی زمین میری ہے، میں اس کو چھوڑ کر چلا جاؤں گا، لیکن یہ مرغی کسی کو نہیں دوں گا۔ذرا حساب لگائیے ایک ماہ میں کتنے لاکھ ہوتے ہیں اور ایک سال میں کتنی رقم بنی۔“
چودھری بولا:”تم میری اجازت کے بغیر گاؤں سے گئے تو جان سے مار دوں گا۔
“
قاضی صاحب نے کہا:”میں اس سے پہلے ہی مرغی کو مار دیتا ہوں۔“
قاضی کی بات سن کر چودھری بولا:”ٹھہرو، ایسا مت کرنا۔میں تم سے سودا کرتا ہوں۔“
قاضی صاحب نے کہا:”تم نے ساری رقم تو مولوی صاحب کو دے دی جب کہ مرغی تو انڈے سے لاکھ گنا زیادہ قیمتی ہے۔“
یہ سن کر چودھری نے کہا:”تم یہیں ٹھہرو میں ابھی اپنی زمینوں اور حویلی کے کاغذات لاتا ہوں۔
“
تھوڑی ہی دیر بعد چودھری چند آدمیوں کے ساتھ کاغذات لے کر آ گیا اور ساتھ ہی قاضی صاحب بھی مرغی بغل میں دبا کر اس کی گردن پکڑے کھڑے تھے۔چودھری نے غصے سے دیکھتے ہوئے کہا:”قاضی صاحب! مرغی کی گردن سے ہاتھ ہٹاؤ۔“
قاضی صاحب بولے:”تم اپنے ساتھ آدمی مجھے مارنے کے لئے لائے ہو۔اس سے پہلے کہ تم مجھے مارو، میں مرغی کو مار دیتا ہوں۔
“
چودھری نے کاغذات دیتے ہوئے کہا:”تم غلط سمجھ رہے ہو۔یہ میرے اور تمہارے درمیان ہونے والے معاہدے پر بطور گواہ دستخط کریں گے، کیا پتا تم بعد میں مکر جاؤ۔“
اس طرح چودھری اور قاضی صاحب کے درمیان معاہدہ ہو گیا، جس پر گاؤں والوں اور مولوی صاحب نے بھی دستخط کیے۔چودھری سفید انڈا دینے والی مرغی حاصل کر کے بہت خوش تھا اور وہ انڈا لے کر فوراً شہر کی طرف روانہ ہو گیا۔
قاضی صاحب نے گاؤں والوں کے نام زمین کی رجسٹری کروا دی۔جب کچھ دنوں بعد چودھری گاؤں واپس آیا تو غصے میں چلانے لگا:”تم دونوں نے میرے ساتھ دھوکا کیا ہے میں تم کو نہیں چھوڑوں گا۔“
یہ سن کر قاضی اور مولوی صاحب کے ساتھ موجود گاؤں والے مسکرانے لگے۔اس طرح گاؤں والوں کو چودھری کے ظلم سے نجات مل گئی۔ایک زمانہ بیت گیا، لیکن اس کے باوجود آج بھی گاؤں میں سفید سونے کا انڈا دینے والی مرغی کی کہانی بڑے ذوق و شوق سے سنی جاتی ہے۔"
اتفاق کی بات - تحریر نمبر 2693,"عائشہ فرید احمد، میرپور خاص
شیدا ایک بھولا بھالا سا انسان تھا۔آج وہ اپنی بیوی کو لینے اس کے گاؤں جا رہا تھا۔راستے میں اس نے ایک جگہ گدھوں کو گھاس چَرتے دیکھا۔خیر وہ اپنے سسرال پہنچا۔بیوی کے بھائی نے اسے بیٹھک میں بیٹھا دیا۔اتنے میں ایک آدمی دوڑتا ہوا آیا اور کہنے لگا کہ بھائی! میرے گدھے گم ہو گئے ہیں۔اگر آپ نے دیکھے ہوں تو بتائیے۔
شیدے نے فوراً کہا کہ ہاں میں نے فلاں جگہ گدھوں کو گھاس چَرتے ہوئے دیکھا ہے۔وہ آدمی دوڑتا ہوا چلا گیا۔تھوڑی دیر بعد وہ آدمی دوبارہ آیا اور کہا کہ آپ تو عظیم آدمی ہیں۔آپ نے جس جگہ بتایا تھا، ٹھیک اسی جگہ گدھے موجود ہیں، پھر وہ چلا گیا۔
اب روٹیاں پکنی شروع ہوئیں۔چونکہ وہ باورچی خانے کے قریب ہی کمرے میں بیٹھا تھا، اس لئے اسے روٹیوں کے تھپ تھپ کی آواز سنائی دی۔
(جاری ہے)
اس آواز سے وہ روٹیاں گننے لگا۔جب اسے کھانا پیش کیا گیا تو اس نے تین روٹیاں کھا لی۔جب چوتھی روٹی دی گئی تو اس نے کہا آپ نے کل سات روٹیاں تو بنائیں ہیں، جس میں تین میں کھا چکا ہوں اگر یہ بھی میں کھا لوں تو باقی سب کیا کھائیں گے۔
سالا اسے حیرت سے دیکھنے لگا اور کہا کہ آپ کو تو اس وقت بادشاہ کے محل میں ہونا چاہیے۔ان دنوں مہارانی کا ہار گم ہے بادشاہ نے اعلان کیا ہے کہ جو بھی وہ ہار ڈھونڈے گا، اسے انعام دیا جائے گا۔
جب وہ بادشاہ کے محل پہنچے تو اس نے سوچا کہ میں اگر چالیس دن کی مہلت مانگ لوں تو میں ہار ڈھونڈ لوں گا۔اس نے بادشاہ سے کہا کہ میں چالیس دن کا چلہ کاٹوں گا۔آپ کو میں چالیس دن بعد ہار دے دوں گا۔
چالیس دن اس نے محل میں خوب مزے کیے، لیکن چالیسویں دن اسے بڑی پریشانی ہو گئی۔اس نے ہار کو اپنے حساب سے اِدھر اُدھر ڈھونڈا، لیکن ہار نہ ملنا تھا، نہ ملا۔
اب وہ خوب پریشان ہوا۔رات ہو گئی تھی، لیکن اس کی تو نیندیں اُڑ گئی تھیں۔اس کے منہ سے نندرا، نندرا نکل رہا تھا۔((نندرا معنی نیند آ جا) اس کے کمرے کے پاس ہی ایک نوکرانی کھڑی تھی جس کا نام نندرا تھا اور ہار اسی نے چرایا تھا۔اس نے سوچا کہ اس کو تو میرا نام پتا ہے، کل یہ بادشاہ کو میرا نام بتا دے گا اور میں پکڑی جاؤں گی۔سودہ شیدے کے پاس آئی اور اس سے معافی مانگی اور ہار اسے دے دیا۔شیدا تو بہت خوش ہو گیا۔اس نے چپ چاپ ہار لیا اور سو گیا۔
صبح اس نے وہ ہار بادشاہ کو دے دیا۔جب بادشاہ نے وہ ہار دیکھا تو خوش اور حیران ہو گیا۔اس نے شیدے کو ڈھیروں انعام کے ساتھ رخصت کر دیا۔"
موت کا فرشتہ - تحریر نمبر 2692,"جدون ادیب
گاؤں کا چودھری جمیل خان کتوں کو سخت ناپسند کرتے تھے، مگر پھر اچانک ان کی سوچ تبدیل ہو گئی۔انھیں کتے اچھے لگنے لگے۔چودھری کے کہنے سے ان کے منشی نے اخباروں میں اچھی نسل کے ایک کتے کی ضرورت کا اشتہار دے دیا۔جمیل خان کو ایسا کتا درکار تھا جو ہر وقت ان کے ساتھ رہے اور ان کے اشاروں کو سمجھے۔
آخر جمیل خان کو اپنے مطلب کا کتا مل ہی گیا۔
کتے کے ساتھ اس کو سدھانے والا بھی آیا اور کتے کی اس طرح ترتیب کی، جیسا کہ جمیل خان چاہتے تھے اور پھر وہ کتا ہر وقت جمیل خان کے ساتھ رہنے لگا۔وہ واقعی ایک اعلیٰ نسل کا کتا تھا، جو جمیل خان کے اشارے پر چلتا تھا۔یہاں تک کہ وہ جمیل خان کے کمرے میں سوتا بھی تھا۔اس کی دیکھ بھال اور حفاظت کے لئے دو نوکر مقرر تھے۔
(جاری ہے)
کتا اتنے مزے میں تھا کہ بعض لوگ اس کی قسمت پر رشک کرتے ہوئے اپنی اور اس کی قسمت کا موازنہ کرتے تھے۔
جمیل خان اور کتے کی قربت کا کیا راز تھا، کسی کو بھی معلوم نہ تھا اور نہ کبھی جمیل خان نے کسی کو بتایا تھا، مگر ایک دن جانے وہ کس ترنگ میں تھے کہ اس راز سے پردہ اُٹھا لیا۔وہ اپنے خاص مصاحب نواز سے کہہ رہے تھے:”موت کا فرشتہ ہر جگہ آ جاتا ہے اور لوگوں کو اس خوبصورت دنیا سے محروم کر کے قبر کے اندھیروں میں دھکیل دیتا ہے، مگر پھر مجھے ایک مذہبی آدمی سے پتا چلا کہ جہاں کتے ہوتے ہیں، وہاں فرشتے نہیں آتے۔
اس لئے میں اس کتے کو ہر وقت اپنے ساتھ رکھتا ہوں، تاکہ موت کا فرشتہ میرے قریب نہ آئے۔“
نواز، اپنے آقا کی عقل مندی پر اَش اَش کر اُٹھا۔اسے فخر تھا کہ وہ جمیل خان جیسے ہوشیار آدمی کا خاص مصاحب ہے، مگر جلد اس کی خوش فہمی دور ہو گئی۔ایک رات جمیل خان کو دل کا دورہ پڑا اور وہ انتقال کر گیا۔حالانکہ اس کا کتا اس کے پاس تھا، مگر موت کا فرشتہ پھر بھی آ گیا۔
نواز نے جمیل خان کا راز فاش نہیں کیا، مگر مولوی صاحب سے اس بارے میں دریافت کیا تو وہ بولے”جہاں کتے ہوتے ہیں، وہاں رحمت کے فرشتے نہیں آتے۔“
”اور موت کا فرشتہ!“ نواز کے منہ سے نکلا۔
مولوی صاحب نے نواز کی طرف غور سے دیکھا اور بولے:”ارے بے وقوف! وہ کتوں کی پروا نہیں کرتا۔ہر جگہ اور ہر وقت پہنچ سکتا ہے۔“
نواز سمجھ جانے والے انداز میں سر ہلانے لگا۔وہ یہ بھی سمجھ گیا تھا کہ اس کا آقا پرلے درجے کا احمق تھا، ورنہ موت کو ٹالنے اور زندگی کو بڑھانے کے لئے نیک کام کرتا، صدقہ خیرات کرتا۔بے وقوف نے موت کے فرشتے سے مقابلے کے لئے کتے کا سہارا لیا۔"
لالچ بُری بلا ہے - تحریر نمبر 2690,"سمیحہ مدثر قاضی
کسی گاؤں میں ایک لالچی اور کنجوس آدمی رہتا تھا۔اس کا نام ابراہیم تھا۔جب بھی کوئی اس سے پیسوں کی مدد مانگتا تو وہ اسے یہ کہہ کر بھگا دیتا تھا کہ یہاں کوئی پیسوں کا درخت نہیں لگا ہوا جو سب کو پیسے بانٹتا پھروں۔ایک دن وہ کہیں جا رہا تھا کہ اسے ایک آدمی ملا جو خود کو جادوگر کہہ رہا تھا۔اس نے ابراہیم سے کہا:”کیا تمہیں زیادہ پیسہ چاہیے؟“
ابراہیم تھا ہی ایک لالچی انسان، فوراً بغیر سوچے سمجھے راضی ہو گیا۔
پھر ابراہیم نے کہا:”جادوگر بھائی! جلدی کریں مجھے جلدی بتائیں کہ کیا کرنا ہے۔“
جادوگر نے ابراہیم سے کہا:”اپنا سارا پیسہ نکال کر لے آؤ، پھر میں بتاؤں گا کہ کیا کرنا ہے۔“
ابراہیم فوراً اندر گیا اور پیسے نکال کر لے آیا۔
(جاری ہے)
ان میں پانچ سو اور ہزار روپے کے نوٹ موجود تھے۔جادوگر کی آنکھوں میں چمک آ گئی تھی۔پھر اس نے ابراہیم سے کہا:”اپنی آنکھیں بند کر لو، ورنہ جادو بے کار ہو جائے گا۔
“ابراہیم نے فوراً اپنی آنکھیں بند کر لیں۔وہ سوچ رہا تھا کہ اب میں امیر ہو جاؤں گا۔جادوگر نے اپنی جیب سے پانچ پانچ ہزار روپے کے نقلی نوٹ نکال کر سامنے رکھے اور ابراہیم کے سارے پیسے اپنی جیب میں ڈال لیے، پھر ابراہیم کو یہ تاثر دینے کے لئے کے نوٹ بدل رہا ہے منتر پڑھنا شروع کر دیا۔
پھر اس نے ابراہیم سے کہا کہ تم اب آنکھیں کھول دو۔
ابراہیم نے فوراً اپنی آنکھیں کھول دیں اور پانچ پانچ ہزار کے نوٹ دیکھ کر خوش ہو گیا۔
جادوگر نے ابراہیم سے کہا:”اچھا، اب مجھے اجازت دو۔“
ابراہیم خوشی سے پاگل ہو رہا تھا۔اس نے جادوگر کا شکریہ ادا کیا، جادوگر کے جانے کے بعد وہ ہوش میں آیا تو پریشان ہو گیا۔جادوگر سارے نقلی نوٹ دے کر اور خود اصلی نوٹ لے کر بھاگ گیا تھا۔اب وہ کنگال ہو گیا تھا۔"
دھوکے کی سزا - تحریر نمبر 2689,"اسد بخاری
کسی گاؤں میں ایک دھوبی رہتا تھا، جو شہر سے لوگوں کے کپڑے گدھے پر لاد کے گاؤں لاتا اور دھونے کے بعد اسی پر لاد کے واپس شہر پہنچاتا تھا۔دھوبی کی کمائی کا یہی ذریعہ تھا اور وہ اس قدر کما لیتا کہ باآسانی گزر بسر کر سکے۔اس کے باوجود وہ حد درجہ کنجوس واقع ہوا تھا۔شہر جا کر وہ خود تو مزے مزے کے پکوان اڑاتا لیکن دن بھر محنت کرنے والے گدھے کو بھوکا رکھتا۔
اس کیلئے چارے پانی پر کوئی پیسہ خرچ نہ کرتا۔
دن یونہی گزرتے جا رہے تھے اور گدھا بیچارہ بھوکا رہ رہ کر اب بیمار رہنے لگا تھا۔وہ اس قدر لاغر ہو چکا تھا کہ اُس کے جسم کی ہڈیا ں تک واضح نظر آنے لگی تھیں، لیکن ظالم دھوبی کو اس معصوم جانور پر ذرا ترس نہ آیا۔ایک دن دھوبی شہر والوں کے کپڑے گدھے پر لاد کے لے جا رہا تھا کہ نقاہت کے باعث اچانک گدھا لڑکھڑا کر گر گیا۔
(جاری ہے)
جس سے دھوبی کے سارے کپڑے مٹی میں گر کر خراب ہو گئے۔دھوبی کو غصہ تو بہت آیا لیکن چونکہ وہ گدھے کی حالت دیکھ رہا تھا اس لئے اُسے مارنے سے باز رہا۔وہ سنجیدگی سے اس بارے میں سوچنے لگا کہ ایسا کیا کام کیا جائے جس سے اُسے پیسے بھی نہ لگانے پڑیں اور گدھے کی خوراک کا بھی انتظام ہو جائے۔وہ انہی سوچوں میں گُم گدھے کو ساتھ لئے گاؤں کی طرف واپس جا رہا تھا کہ اُس کا گزر ایک جنگل سے ہوا، جہاں اُسے شیر کی کھال ملی۔
کھال کو دیکھ کر ایک ترکیب اُس کی ذہن میں آئی اور اُس نے جھٹ کھال اٹھا کر گدھے کو پہنا دی۔
اگلے دن دھوبی گدھے کو لے کر پاس کے کھیتوں میں گیا جہاں لوگ کام کر رہے تھے۔لوگوں نے جب شیر کو کھیتوں میں گھستے دیکھا تو وہ خوف کے مارے بھاگ کھڑے ہوئے اور خالی کھیتوں میں گدھا مزے سے گھاس چرنے لگا۔اب دھوبی نے روز کا یہی معمول بنا لیا وہ روزانہ گدھے کو کسی نہ کسی کے کھیتوں میں لے جاتا، لوگ شیر کی کھال میں چھپے گدھے کو شیر سمجھ کر ڈر جاتے اور اُسے بھگانے کی جرات نہ کرتے۔
دھوبی خود چھپ کر تماشہ دیکھتا اور جب گدھا گھاس چر لیتا تو اُسے لے کر واپس لوٹ آتا۔چند ہی دنو ں میں گدھے کی صحت بہتر ہو گئی اور دھوبی اس بات سے بے حد خوش تھا کہ بغیر کسی خرچ کے اُس نے گدھے کی خوراک کا انتظام کر لیا ہے۔دھوبی اس بات سے انجان تھا کہ جھوٹ کی عمر زیادہ لمبی نہیں ہوتی۔
ایک دن حسبِ معمول دھوبی گدھے کو کھیتوں میں گھاس چرانے لے گیا، وہاں موجود لوگ بھی شیر کو دیکھ کر خوف کے مارے بھاگ گئے۔
ان سب میں ایک سمجھدار آدمی بھی موجود تھا۔پہلے تو وہ بھی ڈر کر بھاگنے لگا لیکن اچانک جب اُس نے شیر کو گھاس چرتے دیکھا تو وہ ساری بات سمجھ گیا۔اُسے علم تھا کہ شیر گھاس نہیں چرتے، دور نظر دوڑانے پر اُسے درخت کی اوٹ میں چھپا دھوبی بھی نظر آ گیا تو ساری حقیقت واضح ہو گئی۔عقلمند آدمی نے کھیتوں میں کام کرنے والوں کو اشارے سے پاس بُلایا اور انہیں ساری بات سمجھائی۔
سب نے مل کر دھوبی کو سبق سکھانے کا فیصلہ کر لیا۔تمام لوگ آہستگی سے چلتے ہوئے عین دھوبی کے سر پر آ کھڑے ہوئے۔جونہی دھوبی نے مُڑ کر اپنے پیچھے طیش میں بھرے لوگوں کو دیکھا تو اُسے اپنی شامت نظر آنے لگی۔اس سے پہلے کہ وہ بھاگنے کی کوشش کرتا گاؤں کے لوگوں نے پکڑ کر نہ صرف اس کی خوب درگت بنائی بلکہ گدھا بھی اس سے چھین لیا۔اس دن کے بعد دھوبی اپنے کاندھوں پر سامان لاد کر شہر سے لاتا اور لے جاتا ہے، جبکہ گدھے کا نیا مالک نہ صرف اُسے بے حد پیار کرتا ہے بلکہ کھانے کیلئے بھی اپنے کھیتوں سے تازہ چارا مہیا کرتا ہے۔"
میں غریب ہی اچھا - تحریر نمبر 2667,"مسعود احمد برکاتی
ایک آدمی دولت کمانے کی خواہش پوری کرنے کے لئے ہالینڈ گیا۔وہ ہالینڈ کے دارالحکومت ایمسٹرڈیم پہنچا۔اس شہر میں اِدھر اُدھر گھومتے پھرتے اس نے ایک بہت عالیشان عمارت دیکھی۔بہت دیر تک عمارت کو دیکھتا اور سوچتا رہا کہ یہ کس شخص کا مکان ہے؟ کون خوش قسمت شخص اس میں رہتا ہو گا؟ وہ کتنا مال دار ہو گا؟ ایک آدمی قریب سے گزر رہا تھا۔
مسافر نے اس شخص سے پوچھا کہ یہ کس کا مکان ہے تو اس آدمی نے کہا، ”کے نی ٹو ورس ٹن۔“ ہالینڈ کی زبان میں اس کا مطلب ہے، ”میں آپ کی بات نہیں سمجھا۔“ لیکن مسافر یہ زبان نہیں جانتا تھا، اس لئے اس نے سمجھا کہ یہ آدمی مکان مالک کا نام ”کے نی ٹو ورس ٹن“ بتا رہا ہے۔
اس آدمی کی یہ خواہش اب اور بھی بڑھ گئی کہ وہ چھوٹی موٹی نوکری یا محنت مزدوری کرنے کے بجائے کوئی بڑا کام کرے، خوب کمائے اور بہت ساری دولت اکٹھی کرے۔
(جاری ہے)
اس فکر میں اس نے اور زیادہ کوشش شروع کر دی۔ایک دن وہ سمندر کے کنارے پہنچا۔اس نے دیکھا ایک بہت بڑا جہاز گودی پر لگا ہوا ہے اور ہزاروں مزدور سامان اتار رہے ہیں۔مسافر نے ایک آدمی سے پوچھا، ”یہ جہاز کس کا ہے؟“
جواب ملا، ”کے نی ٹو ورس ٹن۔“
مسافر پھر یہی سمجھا کہ یہ جہاز کے مالک کا نام ہے۔وہ دل میں سوچنے لگا کہ ”کے نی ٹو ورس ٹن“ کتنا رئیس ہے جو چیز دیکھو اس کی ہے۔
کچھ دن بعد مسافر نے دیکھا کہ ایک جنازہ جا رہا ہے۔ہزاروں آدمی اس جنازے کے جلوس میں شریک ہیں۔مسافر سمجھ گیا کہ کوئی بڑا آدمی مرا ہے۔اس نے سوچا اس آدمی کا نام معلوم کرنا چاہیے۔جب اس نے کسی سے پوچھا تو وہی جواب ملا، ”کے نی ٹو ورس ٹن۔“
مسافر کو بڑا رنج ہوا۔وہ سوچنے لگا کہ دیکھو کوئی آدمی کتنا ہی بڑا ہو، کتنی ہی دولت اور جائیداد کا مالک ہو موت سے نہیں بچ سکتا۔
تو پھر مال و دولت اکٹھی کرنے کا کیا فائدہ؟ اب اس آدمی کو دیکھو، سارا مال و متاع دوسروں کے لئے چھوڑ کر رخصت ہو گیا۔میں خوامخواہ دولت کمانے کی فکر میں ملکوں ملکوں گھوم رہا ہوں۔
مال دار بننے کی خواہش نے مجھے پریشان کر رکھا ہے۔نہیں، اب میں لالچ نہیں کروں گا اور جو بھی کام کروں گا محنت سے کروں گا اور بس اتنا کماوٴں گا کہ اپنا اور اپنے بچوں کا پیٹ بھر سکوں اور عزت سے رہ سکوں۔محنت اور ایمان داری سے کما کر کھانے میں ہی زندگی مزے سے گزرتی ہے۔"
دغدغا - تحریر نمبر 2651,"م ص ایمن
سحبان عربی زبان کے زبردست عالم تھے۔اس کے باوجود علم کی تلاش میں رہتے تھے۔ایک بار ایسا ہوا کہ کسی نے ان سے ایک لفظ ”دغدغا“ کا مطلب پوچھا۔ان کے لئے یہ لفظ نیا تھا۔انھوں نے سائل سے کہا کہ انھیں معلوم نہیں ہے وہ معلوم کر کے بتا دیں گے۔
اب وہ ہر جاننے والے سے اس لفظ کا مطلب پوچھتے جاتے۔جس کے متعلق ذرا سا بھی علم ہوتا کہ یہ صاحبِ علم ہے، اس سے ضرور پوچھتے۔
کئی مسجدوں کے امام، وعظ، خطیب، عالم ہر ایک سے پوچھا، لیکن کوئی بھی نہ بتا سکا۔اپنے قرب و جوار میں انھیں معلوم نہ ہو سکا تو وہ سفر پر نکل گئے۔گھر سے بہت دور جا کر بھی انھیں اس لفظ کے معنی معلوم نہ ہو سکے۔آخر ایک صاحب نے کہہ دیا کہ یہ لفظ سنا ہوا لگتا ہے، لیکن اس کے معنی کیا ہیں؟ یہ نہیں معلوم۔
(جاری ہے)
ان کے لئے اتنا بھی بہت تھا کہ کوئی تو ایسا ملا جس نے کہا ہو کہ یہ لفظ پہلے سے سنا ہوا ہے۔
انھوں نے اس شخص سے پوچھا، کہاں؟ کس جگہ سنا ہے؟ ان صاحب نے بتایا کہ فلاں فلاں علاقے کے لوگ یہ لفظ بولتے ہیں۔
اب وہ علاقہ اتنی دور تھا کہ جتنا وہ اپنے گھر سے چل کر یہاں آئے تھے،اتنا چل کر واپس اپنے گھر آتے اور پھر اتنا ہی فاصلہ مخالف سمت چلتے، لیکن انھوں نے ایک لفظ کی خاطر اتنا طویل سفر اختیار کیا۔
راستے میں ان کا گھر پڑتا تھا، لیکن وہ نہ رکے اور چلتے رہے۔
اس علاقے میں پہنچے تو پیدل چل چل کر بُری طرح تھک گئے تھے۔دور کھجور کا ایک باغ انھیں دکھائی دیا۔وہاں تک پہنچ گئے کہ شاید یہاں کوئی آبادی ہو گی۔درختوں کے قریب پہنچنے پر انھیں ایک مکان بھی نظر آ گیا۔اسی مکان کی دیوار سے ٹیک لگا کر کھجور کے درختوں کے سائے میں بیٹھ گئے۔
دوپہر کا وقت تھا۔انھیں پانی کی شدید طلب ہو رہی تھی، لیکن اب ایک قدم چلنے کی بھی ہمت نہیں رہی تھی۔
سوچا کہ ابھی ظہر کی اذان ہو گی تو کسی مسجد تک پہنچوں گا اور پیش امام سے یا کسی بھی ملنے والے سے ”دغدغا“ کا مطلب پوچھوں گا۔
وہ یہ سوچ ہی رہے تھے کہ انھیں ایسا لگا جیسے کسی نے ”دغدغا“ کہا ہو۔پھر یہ سوچ کر انھیں خود پر ہنسی آ گئی کہ ”دغدغا“ کی تلاش میں ان کا دماغ چل گیا ہے، ان کے کان بجنے لگے ہیں، لیکن یہ آواز تو کسی عورت کی تھی؟ کسی عورت نے کہا تھا ”دغدغا“۔
اچانک ہی انھیں دوبارہ آواز سنائی دی جیسے کوئی ڈانٹ کر کہہ رہا ہو:”دغدغا“۔
وہ اپنی تھکن بھول گئے۔اُٹھ کر اس مکان کے دروازے پر دستک دے ڈالی۔ایک لڑکی نے دروازہ کھولا۔سحبان نے پوچھا:”گھر میں کوئی مرد ہے جس سے بات کر سکوں؟“
لڑکی بولی:”گھر میں اس وقت میری والدہ ہیں اور میں ہوں، مرد کوئی نہیں ہے۔“
سحبان نے سوچا کہ یہ لڑکی شاید نہ بتا سکے․․․․اس کی ماں نے یہ لفظ کہا ہو گا۔
اسی سے بات کر لیتے ہیں۔انھوں نے لڑکی سے کہا:”اپنی والدہ سے کہیں کہ ایک مسافر آیا ہے، آپ سے مدد کا طالب ہے۔“ لڑکی گئی اور ماں کو ساتھ ہی لے کر آ گئی۔
”سحبان نے انھیں سلام کیا اور بتایا کہ میں مسافر ہوں، تھکا ہوا ہوں، آپ کے گھر کی دیوار سے ٹیک لگا کر کھجور کے سائے میں بیٹھا ہوا تھا کہ میں نے سنا ”دغدغا“ ․․․․․اور یہ آواز آپ کے گھر سے آئی ہے۔
کیا یہ لفظ آپ ہی نے کہا تھا؟“
ماں بیٹی نے ایک دوسرے کو مسکرا کر دیکھا جیسے ان کے لئے یہ بچگانہ بات ہو۔ماں نے کہا:”جی ہاں! یہ لفظ میں نے ہی کہا تھا۔“
سحبان خوش ہو گئے کہ زیادہ تگ و دو نہیں کرنا پڑی۔اس علاقے میں آتے ہی ان کا مسئلہ حل ہو گیا۔کہا:”مجھے بتا سکیں گی کہ اس لفظ کے معنی کیا ہیں؟“
عورت بولی:”اس لفظ کے معنی کوئی نہیں ہیں، یہ اس عمل کا نام ہے کہ جب ہانڈی پک رہی ہو تو اسے جوش آتا ہے۔
ہانڈی کے اُبال سے اس کا ڈھکن بھاپ کے زور پر اوپر کی طرف اُٹھتا ہے۔اس عمل کو ہم ”دغدغا“ کہتے ہیں۔اس وقت ہوا یہ ہے کہ ہماری ہانڈی چولہے پر رکھی ہوئی تھی۔ہم دونوں دوسرے کام میں مصروف تھیں۔ہانڈی کو اُبال آیا تو میں نے اپنی بیٹی سے کہا:”دغدغا“ یعنی ہانڈی کو دیکھ لو۔اس نے پروا نہیں کی۔ٹال مٹول کی تو میں نے اسے ڈانٹ کر دوبارہ کہا ”دغدغا“ یعنی ہانڈی کو دیکھ لو،ورنہ سالن اُبل کر آگ بجھا دے گا۔“
سحبان نے ان کا شکریہ ادا کیا اور بتایا:”وہ اسی لفظ کے معنی کی تلاش میں بہت دور سے آئے تھے۔“"
نوے اور پانچ سو - تحریر نمبر 2645,"چوہدری قمر
ایک بار ایک دیہاتی شہر گیا وہ اس شہر کے بازار میں آیا اور زور زور سے پکارا”نوے اور پانچ سو“․․․․․نوے اور پانچ سو․․․․نوے اور پانچ سو․․․․․جو بھی دیہاتی کا یہ حساب سنتا وہ ہنس دیتا ایک شہری دیہاتی کے پاس آیا اور بولا”بھائی نوے اور پانچ سو نہیں ہوتے بلکہ نوے اور دس سو ہوتے ہیں مگر دیہاتی الٹا شہری کو غلط کہتے ہر بہ ضد تھا ادھر شہری کو اپنی غلطی تسلیم کرنے کو تیار نہ تھا دونوں کی آپس میں نوے اور پانچ سو کی تکرار ہو رہی تھی۔
جب دونوں ہی اپنی اپنی ضد پر قائم رہے تو بہت سے لوگ وہاں جمع ہو گئے کہ دیکھیں نوے اور پانچ سو والا کیا معاملہ ہے آخر وہ شہری ہار مانتے ہوئے بولا”اچھا پانچ تمہیں معاف کیے لاؤ پچانوے روپے ہی دے دو،دیہاتی یہ سن کر ہکا بکا رہ گیا جس پر لوگ اسے طعنے دینے لگے اور بولے میاں دعا کرو اس نے تمہیں پانچ روپے معاف کر دیئے ہیں آج کے دور میں کون ایسا کرتا ہے۔
(جاری ہے)
مرتا کیا نہ کرتا دیہاتی نے اپنی جیب سے پچانوے روپے گن کر شہری کو دے دیئے اور پھر بدلہ لینے کی ٹھان لی دوسرے ہی دن دیہاتی نے ایک لوہے کی گھڑی ہاتھ میں پہنی اور شہری کے گھر کے قریب گھومنے لگا آخر شہری جس کا گھر دیہاتی پہلے ہی دیکھ چکا تھا گھر سے باہر آیا تو دیہاتی اس کے قریب تیزی سے آیا اور بولا بھائی میں برباد ہو گیا لٹ گیا میری بازار میں جیب کاٹ لی گئی یہاں تک کہ میرے پاس گاؤں واپس جانے تک کے پیسے نہیں ہیں مہربانی کر کے مجھے کچھ رقم دے دو اور یہ گھڑی گروی رکھ لو۔
شہری کی نظر جب گھڑی پر پڑی تو اس کی رال ٹپک پڑی کیونکہ اس کی چین سونے کی مانند چمک رہی تھی وہ بولا کیوں نہیں بُرے وقت میں انسان ہی انسان کے کام آتا ہے۔شہری نے جھٹ سے اپنے بٹوے میں سے رقم نکالی اور گن کر اسے دو سو روپے دے دیئے۔دیہاتی نے زور دے کر کہا کہ وہ واپس آ کر ادائیگی کے بعد گھڑی لے جائے گا شہری نے اسے یقین دہانی کروائی دیہاتی رقم لے کر خوشی خوشی گاؤں آ گیا جب کافی دیر تک وہ لوٹ کر نہ آیا تو شہری کا ماتھا ٹھنکا اس نے وہ گھڑی ایک سنار کو دکھائی تو انکشاف ہوا کہ گھڑی کی چین پر سنہری پالش کر کے اسے سونے کی بنایا گیا اب تو شہری اپنا سر پیٹ کر رہ گیا دیہاتی اس سے اپنی کھوئی جانے والی رقم کا بدلہ لے گیا تھا۔"
چوہے نے کیا بس کا سفر - تحریر نمبر 2609,"عاصمہ ثاقب
ایک چوہا سڑک کے کنارے لگے درخت کی جڑ میں اپنے بل کے باہر بیٹھا ہوا تھا۔وہ روز گاڑیوں کی آمد و رفت دیکھا کرتا،اُس کا بھی دل چاہتا تھا کہ بس کی سیر کرے۔اچانک ایک بس اس کے سامنے آ کر رکی،اُس نے دیکھا ایک عورت اور مرد بس میں سوار ہونے کے لئے آگے بڑھ رہے ہیں،عورت نے لمبا کوٹ پہن رکھا تھا،چوہے کے ذہن میں جھٹ ایک ترکیب آئی،وہ عورت کے کوٹ پر آہستہ سے چڑھنے لگا،عورت،مرد بس میں چڑھنے کی جلدی میں تھے،ان کو چوہے کی کار گزاری کا علم نہ ہوا اور وہ بڑے اطمینان سے کوٹ کی جیب میں بیٹھ کر ان کے ساتھ بس کے اندر پہنچ گیا۔
ڈرائیور نے کہا۔اپنا اپنا کرایہ اس صندوقچی میں ڈال دیں۔چوہے نے دیکھا کہ پہلے مرد نے اور پھر عورت نے کچھ پیسے صندوقچی میں ڈال دیئے،وہ سوچنے لگا کہ یہ کرایہ کیا بلا ہے۔
(جاری ہے)
چوہا ڈرائیور کے پاؤں کے پاس جا کھڑا ہوا اور کئی دفعہ کوشش کی کہ اُس سے کچھ کہہ سکے،اس نے ڈرائیور کو اپنی طرف متوجہ بھی کیا لیکن وہ بس چلاتا رہا۔چوہے نے سوچا یہ تو سنتا ہی نہیں کیوں نہ اس کی ٹانگوں پر چڑھ کر گھٹنے پر چڑھ جاؤں تو پھر میری بات سنے گا۔
جب وہ ڈرائیور کے گھٹنے پر پہنچا تو اُس نے الٹے ہاتھ سے اس طرح اچھالا کہ وہ ایک موٹی عورت پر جا گرا،وہ ایک دم چلائی اوئی چوہا اور کھڑی ہو کر اِدھر اُدھر ہونے لگی،چوہا جھٹ بھاگ کر نشستوں کے نیچے جا چھپا،لیکن عورتوں میں بھگدڑ مچ گئی،ڈرائیور نے بس روک دی۔سب لوگ چوہا تلاش کرنے لگے،مگر وہ ایسی جگہ چھپا بیٹھا تھا کہ اس پر کسی کی نظر نہ پڑ سکی۔
جب سب لوگ بیٹھ گئے تو اُس نے اطمینان کا سانس لیا۔
ڈرائیور نے بس چلا دی،چوہے نے اِدھر اُدھر سے جھانک کر باہر دیکھنے کی کوشش کی نشستوں کے نیچے چل پھر کر دیکھا،تاکہ باہر کا نظارہ کر سکے لیکن کامیابی نہ ہوئی،صرف مسافروں کے پاؤں نظر آ رہے تھے۔اتنے میں انھیں ایک چمکیلی سلاخ نظر آئی جو بس کے اندر چھت تک لگی ہوئی تھی،اس کے سہارے وہ چھت پر چڑھ گیا۔
چھت پر بیٹھ کر چوہے کو باہر کی ہر چیز دکھائی دینے لگی،دفعتاً بس ایک موڑ پر مڑی جس سے دھچکا لگا،چوہا خود کو لڑھکنے سے نہ بچا سکا اور گھنٹی کی زنجیر پر آ گرا۔گھنٹی بجنی شروع ہو گئی،ڈرائیور نے خیال کیا،کوئی مسافر اُترنا چاہتا ہے،اگلے موڑ پر بس روک دی چوہا اچھل کر وہیں بیٹھ گیا،جہاں سے گرا تھا۔
گھنٹی بجنی بند ہو گئی،جب کوئی نہ اترا تو ڈرائیور نے پھر بس چلا دی،وہ دھچکے سے چلی چوہا پھر گھنٹی کی زنجیر پر آ گرا اور ٹن ٹن کر کے گھنٹی پھر بجنے لگی۔
چوہے نے سوچا شاید ڈرائیور مجھے پریشان کرنے کے لئے بار بار گھنٹی بجا رہا ہے۔ڈرائیور نے اگلے موڑ پر پھر بس روک دی ،چوہا زنجیر سے چھلانگ لگا کر پھر سلاخ پر چڑھ گیا،گھنٹی بجنی بند ہو گئی،جب کوئی نہ اُترا تو ڈرائیور نے بس چلا دی۔
اچانک چوہے کے کان کے پیچھے خارش سی ہوئی اور اُس نے کھجانے کیلئے اپنا پاؤں اُٹھایا،لیکن خود کو سنبھال نہ سکا اور ایک بار پھر زنجیر پر گر پڑا،گھنٹی بجنے لگی،اُس نے خیال کیا یہ بھی عجیب بس ہے۔
ڈرائیور نے پھر موڑ پر بس روکی لیکن کوئی نہ اُترا،چوہا دل میں کہنے لگا،بڑی سست رفتار بس ہے،اس سے زیادہ تیز تو میں پیدل چل سکتا ہوں،اگلے موڑ پر اُتر جاؤں گا،چنانچہ جب ڈرائیور نے اگلے موڑ پر بس روکی تو وہ چمکتی ہوئی سلاخ سے نیچے اتر آیا اور پچھلے دروازے سے چھلانگ لگا کر باہر نکل گیا۔
نیچے اتر کر چوہے نے ڈرائیور کا شکریہ ادا کیا کہ اس نے اسے مفت میں بس کی سیر کرا دی لیکن ڈرائیور نے کچھ بھی نہ سنا اور بس چل پڑی۔آئندہ کیلئے چوہے نے بس میں سفر کرنے سے توبہ کر لی۔"
زندہ بھوت - تحریر نمبر 2596,"محمد حنیف سومرد
بہادر خان ایک بڑی زمین کا مالک تھا۔وہ چھوٹی نہر سے اپنی زمینوں کو پانی دیا کرتا تھا۔اس کی شادی ہوئی تو اس کی ذمے داریاں بڑھ گئیں۔اس نے اپنی مدد کے لئے ایک مزارع کو رکھ لیا۔فصل جب تیار ہوتی تو اس کی حفاظت کے لئے بہادر خان اور اس کا مزارع رات کھیتوں ہی میں سوتے تھے۔
ایک مرتبہ اتنی بارش ہوئی کہ بہادر خان کی خشک زمین بھی سرسبز و شاداب ہو گئی۔
وہ اسے اپنی شادی کی خوش بختی تصور کرنے لگا۔فصل پک کر تیار ہو گئی تھی۔بہادر خان اور مزارع کھلیان میں رات گزارنے کے لئے رکے ہوئے تھے۔اس کی بیوی سرِ شام ہی روٹی دے گئی تھی۔تھوڑی دیر بعد بہادر خان کا دوست آ گیا اور اسے اپنے عزیز کی شادی میں چلنے کی دعوت دی۔بہادر خان نے مزارع سے کہا:”کھلیان کی حفاظت کرنا اور میرے جانے کے بارے میں کسی سے کچھ نہ کہنا،یہ نہ ہو کہ کسی چور کو علم ہو جائے۔
(جاری ہے)
“
اس وقت بہادر خان کے پاس سو روپے تھے۔وہ اسی وقت اپنے دوست کے ساتھ اس کے گاؤں چلا گیا۔رات گہری ہو گئی تھی۔مزارع نے آگ سلگائی تو تیز ہوا سے ایک چنگاری اُڑ کر کھلیان میں جا پڑی،جس سے کھلیان میں آگ کے شعلے بھڑک اُٹھے۔بے چارہ مزارع آگ بجھانے کے دوران میں خود بھی جل کر راکھ ہو گیا۔
اگلی صبح جب بہادر خان کی بیوی روٹی لائی تو یہ دیکھ کر حیران رہ گئی کہ سارا کھلیان راکھ کا ڈھیر ہو گیا ہے۔
مزارع کی لاش دیکھ کر وہ یہی سمجھی کہ اس کا میاں بھی آگ میں جل کر مر گیا ہے۔اس نے رونا پیٹنا شروع کر دیا۔لوگوں نے آ کر اس کے رونے کی وجہ پوچھی تو اس نے بتایا کے رات کھلیان کے ساتھ میرا شوہر بھی جل کر مر گیا ہے۔لوگوں نے مزارع کی لاش کو بہادر خان کی میت سمجھ کر دفن کر دیا۔چند دن بعد بہادر خان شادی سے لوٹا تو آدھی رات کا وقت تھا۔گھر کے سب لوگ سو رہے تھے۔
جیسے ہی بیوی کی نظر اس پر پڑی،وہ سمجھی کہ میاں کے روپ میں بھوت آ گیا ہے۔وہ ڈر کے مارے چلانے لگی۔اس کی چیخ و پکار سے گھر کے اور آس پاس کے لوگ جمع ہو گئے اور پوچھنے لگے کہ کیا ہوا،کیوں چلا رہی ہو۔“
بیوی نے بتایا کے مردے کا بھوت آ گیا ہے۔بہادر خان یہ سن کر بہت حیران ہوا کہ اسے مردہ کہا جا رہا ہے۔وہ لوگوں سے خوف زدہ ہو کر وہاں سے بھاگا اور قبرستان جا کر دم لیا۔
اس نے سوچا رات کا وقت یہیں گزار لوں،صبح کے وقت جاؤں گا،تاکہ دن کی روشنی میں لوگ پہچان لیں۔
بہادر خان کا بھوک سے بُرا حال تھا۔صبح سویرے قبرستان سے نکل کر گاؤں کی طرف روانہ ہوا۔جس وقت وہ گاؤں پہنچا تو ایک آدمی وہاں سے گزر رہا تھا۔بہادر خان چپکے سے اس کے پیچھے چلنے لگا اور کہا:”بھائی میں بھوکا ہوں،کچھ کھانے کو دے دو۔“
اس آدمی نے جب دیکھا کہ یہ بہادر خان ہے تو خوف زدہ ہوا ایک چیخ ماری اور دم توڑ گیا۔
یہ ماجرا دیکھ کر بہادر خان ڈر کے مارے دوبارہ بھاگ کر قبرستان میں چھپ گیا۔لوگ اتنے میں ایک آدمی کو دفنانے آ گئے،جب اسے سپردِ خاک کر دیا تو خیرات کی کھجوریں بانٹنے لگے۔
ایک آدمی بولا:”پہلے گن لو کہ کتنے لوگ ہیں پھر اس ہی حساب سے بانٹنا۔“
دوسرا بولا کہ سو لوگ تو ضرور ہوں گے۔بہادر خان بول اُٹھا سو آدمیوں کو تو بعد میں دینا پہلے مجھے میرا حصہ تو دو۔
بہادر خان کی آواز سن کر لوگ جوتے،بیلچے اور کھجوریں چھوڑ کر بھاگ کھڑے ہوئے۔
بہادر خان نے سوچا،نہ جانے میں نے کیا قصور کیا ہے کہ لوگ مجھے دیکھتے ہی بھاگ کھڑے ہوتے ہیں۔بھوک کا مارا تھا ہی،کھجوروں پر ٹوٹ پڑا۔آدھی رات ہوئی تو کیا دیکھتا ہے کہ ایک آدمی کالے کپڑے پہنے اسی آدمی کی قبر پر آیا اور کچھ پڑھنے لگا،جس سے قبر پھٹ گئی اور اس سے مردہ باہر نکل آیا۔
بہادر خان سمجھ گیا کہ یہ جادوگر ہے۔اس نے سوچا،کیوں نہ جادو سیکھ لوں۔اس نے پیچھے سے جا کر جادوگر کو پکڑ لیا۔جادوگر نے کہا:”مجھے چھوڑ دے۔“
بہادر خان بولا:”تجھے ہر گز نہیں چھوڑوں گا جب تک تو مجھے جادو نہیں سکھا دیتا۔“
جادوگر نے کہا:”اچھا سکھاتا ہوں،ذرا الگ ہو کر کھڑا ہو جا۔“
جادوگر نے نہ جانے کیا پڑھ کر پھونکا کہ وہ مردہ بہادر خان کے پیچھے لگ گیا۔
جادوگر خود بھاگ گیا۔بہادر خان اس مردے کو دھکے دیتا،مگر وہ مردہ اس سے جدا نہ ہوتا۔بہادر خان خربوزے کے کھیت میں گیا تو کیا دیکھتا ہے کہ وہ مردہ اس کے پیچھے چلا آ رہا ہے،بہادر خان نے کہا:”بھائی!مجھے چھوڑے دے،لوگ تو پہلے ہی مجھ سے بیزار ہیں،تجھے میرے ساتھ دیکھ کر اور بھی ڈر جائیں گے۔“مردے نے بہادر خان کا اب بھی پیچھا نہیں چھوڑا۔
آخر بہادر خان نے تنگ آ کر مردے کو ایک چارپائی سے باندھا اور خود خربوزے کے کھیت میں گھس گیا۔کیا دیکھتا ہے کہ وہی مردہ چارپائی کے ساتھ بندھا چلا آ رہا ہے اور کھٹ کھٹ کی آواز پیدا ہو رہی ہے۔کھیت کے رکھوالے نے جو دونوں کو یوں آتے دیکھا تو چیخیں مارتا ہوا بھاگ کھڑا ہوا اور گاؤں پہنچ کر لوگوں سے کہنے لگا:”مجھے بچاؤ،ورنہ میں مارا جاؤں گا۔
“
گاؤں کے زمیندار نے کپڑے دھلنے کے لئے ندی پر بھیجے تھے۔ان دنوں لوگوں پر بہادر خان کا خوف بُری طرح سوار تھا۔چند لوگ کپڑے لے کر ندی پر پہنچے۔ابھی وہ کپڑے دھو ہی رہے تھے کہ بہادر خان بھی پیاس بجھانے ندی پر آ نکلا۔اسے دیکھتے ہی وہ لوگ کپڑے چھوڑ چھاڑ کر گھوڑوں پر سوار ہو کر سرپٹ بھاگ نکلے۔جلدی میں وہ رسی بھی نہ کھول پائے جو میخوں سے بندھی تھی۔
راستے میں میخ جب ان کی پُشت پر لگتی تو وہ یہی سمجھتے کہ بہادر خان انھیں مار رہا ہے۔آخر وہ زخمی حالت میں گاؤں پہنچے۔
بہادر خان نے یہ صورتِ حال دیکھی تو سوچا کہ اس دوست کی شادی نے تو میری زندگی عذاب میں ڈال دی ہے،مجھے اس سے ملنا چاہیے۔چنانچہ وہ رات کے اندھیرے میں دوست کے گاؤں کی طرف روانہ ہو گیا۔دوست کے پاس پہنچا تو تمام ماجرا اسے سنایا۔
اس کا دوست اسے لے کر اس کے گھر آیا اور گھر والوں کو حقیقت سے آگاہ کیا۔انھیں سمجھایا کہ اس رات کو جل کر مرنے والا بہادر خان نہیں،بلکہ گھر کا ملازم تھا۔گھر والوں نے بہادر خان کو زندہ دیکھ کر خدا کا شکر ادا کیا۔
بہادر خان کو اپنی غلطی کا احساس ہو گیا۔نہ وہ بغیر بتائے گھر سے جاتا نہ اسے یہ دن دیکھنا پڑتا۔اس نے آئندہ ایسی حماقت کرنے کی توبہ کر لی۔"
بچہ بغل میں ڈھنڈورا شہر میں - تحریر نمبر 2576,"شائستہ زریں
گھر بھر میں ہلچل کا سماں تھا۔ایسا لگ رہا تھا جیسے ایمرجنسی نافذ کر دی گئی ہے۔گھر کا ہر فرد پریشان اِدھر سے اُدھر دوڑتا بھاگتا نظر آ رہا تھا۔تمام گھر والے ایک ہی چیز تلاش کر رہے تھے یعنی دادی جان کا چشمہ۔جب سے دادی جان کو بھولنے کی بیماری ہوئی تھی آئے دن وہ اپنی کوئی نہ کوئی چیز کہیں نہ کہیں رکھ کر بھول جاتی تھیں اور شامت آ جاتی تھی گھر بھر کی۔
کیونکہ جب تک وہ چیز مل نہ جائے دادی جان نہ خود سکون سے رہتیں اور نہ ہی کسی اور کو چین سے بیٹھنے دیتیں۔اور چشمہ تو اُن کے لئے بہت حساس اور نازک معاملہ تھا کیونکہ اس ضعیفی کے عالم میں بھی دادی جان اپنے بچپن کے شوق اور مشغلے کتب بینی کے بنا نہیں رہ سکتیں۔نزدیک کی نظر کمزور ہونے کی وجہ سے دادی جان پڑھنے کے لئے چشمہ لگاتی تھیں۔
(جاری ہے)
صبح سویرے تلاوتِ کلام پاک اور اس کے بعد صبح ناشتے کے ساتھ تازہ اخبار پڑھنا دادی جان کا روزانہ کا معمول تھا۔
کل شب ہی تو اُنہوں نے اپنے چھوٹے سے کتب خانے سے نسیم حجازی کی کتاب ”خاک اور خون“ نکالی تھی جو آج اُن کو پڑھنی تھی۔آج صبح جب قرآنِ حکیم پڑھنے کے لئے دادی جان نے میز سے اپنا چشمہ اُٹھانا چاہا تو وہ اپنی جگہ موجود نہ تھا۔بس اُسی وقت سے چشمے کی تلاش جاری تھی۔گھر کے ہر کونے کی تلاشی لی جا رہی تھی۔مختلف افراد مختلف سمتوں میں چشمہ ڈھونڈ رہے تھے۔
حتیٰ کہ واشنگ مشین،فریج اور کپڑوں کی الماری تک میں چشمہ تلاش کر لیا گیا،امی نے تو باورچی خانے میں مصالحوں کی برنیوں تک میں چشمہ دیکھ لیا تھا۔پریشانی میں دادی جان کا بلڈ پریشر بڑھ گیا تھا جو اُن کی صحت کے لئے خطرہ تھا۔امی نے جلدی سے بلڈ پریشر کی دوا دے کر اُن کو آرام کرنے کو کہا لیکن تلاوتِ کلام پاک کے بغیر دادی جان کو بے چینی ہو رہی تھی جو سورتیں اُن کو زبانی یاد تھیں وہ پڑھ چکی تھیں اور پھر آج تو اُن کا قرآنِ پاک ختم ہونے والا تھا۔
دادی جان مہینے میں دو قرآنِ حکیم مکمل کرتی تھیں۔
رات میں نے سونے سے پہلے خود میز پر رکھا تھا پھر کہاں چلا گیا؟صبح سے کئی بار دادی جان یہ بات دہرا چکی تھی۔دادی جان کا چشمہ نہ ملنا تھا نہ ملا۔بالآخر گھر والے تھک ہار کر بیٹھ گئے کیونکہ سب مایوس ہو چکے تھے لیکن دادی جان کو کسی پل قرار نہیں آ رہا تھا وہ بے چینی سے ٹہل رہی تھیں۔اُن کو یوں بے سکون دیکھ کر سب لوگ دوبارہ دادی جان کا چشمہ تلاش کرنے لگے۔
دادی جان نے اعلان کر دیا کہ ”اگر چشمہ نہ ملا تو وہ آج ہی آنکھوں کے ڈاکٹر کے پاس جا کر آنکھیں ٹیسٹ کروا کر اپنا چشمہ بننے کو دیں گی“ ابا میاں نے تسلی دی کہ ان شاء اللہ بہت دیر سے گھبراہٹ میں چہل قدمی کرتی دادی جان بہت اُداس اور پریشان اپنے تخت پر آ کر بیٹھ گئیں۔دادی جان کی عادت تھی پان کی گلوری منہ میں ڈال کر مطالعہ شروع کرتیں۔
صبح سے دادی جان کو پریشانی میں پان کھانے کا خیال تک نہ آیا تھا۔چاشت کی نماز پڑھ کر اُنہوں نے پان کھانے کی نیت سے پاندان کھولا تو سامنے ہی پاندان کی ٹرے میں دادی جان کا چشمہ رکھا ہوا تھا۔”ارے یہ تو یہاں رکھا ہے پاندان میں“ دادی جان نے پیشانی پر ہاتھ مارتے ہوئے کہا۔”میں نے تو میز پر رکھا تھا۔یہاں کیسے آ گیا؟“
پل بھر میں گھر بھر میں خبر پھیل گئی کہ دادی جان کا چشمہ اُن کے پاندان میں رکھا ہوا مل گیا۔
ابا میاں ہنس دیے ”یہ تو وہی بات ہو گئی“ ”بچہ بغل میں ڈھنڈورا شہر میں“ یہ سن کر گڈو میاں نے بے ساختہ کہا لیکن یہاں تو کہاوت ہی بدل گئی ”چشمہ پاندان میں تلاشی گھر بھر میں“ دادی جان جو چشمہ ملنے کے بعد پُرسکون ہو گئی تھیں ہنستے ہوئے کہنے لگیں ”واہ گڈو میاں بہت خوب“ دادی جان کو خوش دیکھ کر سارے گھر والے بھی بہت خوش تھے۔"
کہانی اور حقیقت - تحریر نمبر 2569,"ثانی زہرا
گاؤں میں بشیر اپنی ماں کے ساتھ رہتا تھا۔اس کے ابو کا انتقال ہو چکا تھا۔بشیر کی ماں گھروں میں کام کرتی تھی۔بشیر بہت نالائق اور نکھٹو طبیعت کا تھا۔اس کے اسکول کے استاد اس سے نالاں رہتے تھے۔ایک دن بشیر کی والدہ اسکول آئیں اور استاد جی سے اپنے بیٹے کی پڑھائی پر بات کرنا چاہی۔استاد جی تو بھرے بیٹھے تھے۔
بشیر کی ماں کو بشیر کی بے وقوفی اور پڑھائی سے غیر دلچسپی کی داستانیں سنانے لگے،کیونکہ وہ ہر کام ہی غلط کرتا ہے۔
بیوہ ماں پر سکتہ طاری ہو گیا۔ماں گاؤں چھوڑ کر بیٹے کو لے کر شہر چلی گئی۔
وقت گزرتا گیا گاؤں ترقی کر کے قصبہ بن گیا۔25 سال گزر گئے۔اسکول میں استاد جی ہیڈ ماسٹر ہو گئے۔ہیڈ ماسٹر صاحب کو اچانک ایک دن دل میں شدید درد محسوس ہوا۔
(جاری ہے)
اسپتال میں داخل کرایا،مگر درد بڑھتا گیا۔مقامی ڈاکٹر نے شہر کے بڑے اسپتال جانے کا مشورہ دیا۔انھوں نے ڈاکٹر کے مشورے سے شہر جا کر سرجری کروائی۔آپریشن کامیاب رہا۔بے ہوشی کی ادویات کر زیرِ اثر آنکھ کھولی تو سامنے ایک خوبصورت نوجوان ڈاکٹر مسکراتا نظر آیا۔انھوں نے اسے پہچاننے کی کوشش کی تو ہیڈ ماسٹر صاحب کا رنگ نیلا پڑنے لگا۔انھوں نے ڈاکٹر کی طرف اشارہ کر کے کچھ کہنا چاہا،لیکن شاید وینٹی لیٹر نے کام چھوڑ دیا تھا۔
ڈاکٹر خوف زدہ اور پریشان ہو گیا۔ڈاکٹر نے آگے بڑھ کر انھیں سنبھالنے کی کوشش کی،لیکن ماسٹر صاحب نے چند ہی لمحوں میں دم توڑ دیا۔ڈاکٹر صاحب نے پلٹ کر دیکھا تو اسپتال کے خاکروب بشیر نے وینٹی لیٹر کا پلگ نکال کر اپنا موبائل چارج پر لگا دیا تھا۔آپ کیا سمجھے تھے کہ بشیر ہی ڈاکٹر تھا!
کہانیوں سے باہر آ جائیں حقیقی زندگی میں بشیر،بشیر ہی رہتا ہے۔"
اب سمجھ میں آیا - تحریر نمبر 2566,"سلیم فاروقی
چند دوستوں کا ایک گروپ سڑک کنارے واقع ایک چائے کے ہوٹل میں بیٹھا خوش گپیوں میں مصروف تھا۔خوشگوار ماحول میں گفتگو چل رہی تھیں۔اتنے میں ایک اور نوجوان اپنے چند ساتھیوں کے ساتھ آیا اور محفل میں موجود ایک نوجوان کی طرف اشارہ کر کے بولا:”یہی ہے وہ۔“
یہ سنتے ہی ساتھ میں آئے ہوئے افراد نے اس کی دُھنائی شروع کر دی۔
یہ دیکھنا تھا کہ محفل میں موجود دیگر افراد بھی میدانِ کارزار میں کود پڑے۔یہ تو کسی کو پتا ہی نہ تھا کہ وہ کس کو اور کیوں مار رہا ہے؟بلکہ کسی کو یہ اندازہ بھی نہیں ہو رہا تھا کہ وہ جس کو مار رہا ہے،وہ اس کا دوست ہے یا دشمن۔ہنگامہ اتنا بڑھا کہ وہاں اتفاقاً موجود ایک ٹی وی چینل کی ڈیوٹی پر گاڑی وہاں موجود تھی،جس پر متعین عملہ بھی مستعد ہو گیا،کیمرہ اور مائیک نکالا اور چند ہی لمحوں میں واقعے کی لائیو کوریج بطور بریکنگ نیوز شروع ہو گئی۔
(جاری ہے)
کچھ ہی دیر میں تمام چینلز پر اس واقعے کی لائیو کوریج چل رہی تھی۔ساتھ ہی میں ایک بات تمام چینلز میں مشترک تھی۔ہر چینل کے اسٹوڈیو میں بیٹھا نیوز اینکر اپنے اپنے رپورٹر سے کہہ رہا تھا:”یہ ہنگامہ آرائی کی وجہ پتا چلی کہ یہ مار پیٹ کیوں ہو رہی ہے؟“
ہر رپورٹر کہہ رہا تھا:”وجہ ابھی معلوم نہیں ہو سکی،علاقے میں موجود لوگوں کو بھی وجہ معلوم نہیں،ذرا لڑائی تھمے تو ہم معلوم کر کے آپ کو بتائیں گے،یہ ہمارا اعزاز ہے کہ عوام کو یہ خبر سب سے پہلے ہم ہی پہنچاتے ہیں۔
“
چینلز پر لائیو کوریج چلنی تھی کہ مقامی انتظامیہ بھی حرکت میں آ گئی۔فوراً پولیس اور رینجرز کی دو چار گاڑیاں پہنچ گئیں۔پولیس اور رینجرز نے متحارب گروہوں کے افراد کو گرفتار کر کے اپنی گاڑیوں میں ڈالنا شروع کر دیا۔جب سب کو تھانے میں پہنچا دیا گیا تو لائیو کوریج کے باعث معاملہ چونکہ حساس ہو چکا تھا،لہٰذا ملزمان سے تفتیش کے لئے سی سی پی او صاحب بذات خود تھانے تشریف لے آئے۔
تھانے پہنچ کر انھوں نے حالات و واقعات سے آگہی لینے کے بعد اس شخص کو اپنے کمرے میں بلایا جو چائے خانے میں بیٹھے افراد پر اپنے حامیوں کے ساتھ حملہ آور ہوا تھا۔اس سے پوچھا:”تم نے ہنگامہ کیوں کروایا؟“
وہ بولا:”میں نے ہنگامہ تو نہیں کروایا،میں تو صرف اس ایک شخص کو ہی سبق سکھانا چاہتا تھا،جس کی طرف میں نے اشارہ کر کے کہا تھا کہ یہی ہے وہ،باقی لوگ تو خود ہی کود پڑے تھے۔
“
سی سی پی او نے پوچھا:”لیکن تم اس کو کس بات کا سبق سکھانا چاہتے تھے؟“
وہ بولا:”جناب!میری اس سے کوئی دشمنی نہیں ہے،بلکہ ہم تو دوست ہیں،بس مسئلہ اتنا تھا کہ اس نے مجھے ایک سال پہلے گینڈا کہا تھا،مجھے اسی کا رنج تھا۔“
سی سی پی او بولے:”گینڈا تو اس نے تمھیں ایک سال پہلے کہا تھا اور تم نے بدلہ آج لیا،اس کی کیا وجہ ہے؟“
وہ بولا:”جناب!بات یہ ہے کہ جب اس نے مجھے گینڈا کہا تھا اس وقت میں سمجھ نہیں سکا تھا۔وہ تو کل میں بچوں کو لے کر چڑیا گھر گیا تو وہاں میں نے گینڈا دیکھا،تب میری سمجھ میں آیا اس نے مجھے کیا کہہ دیا ہے۔“"
گدھا مہم - تحریر نمبر 2557,"طوبیٰ احسن
سنی،مانی اور شانی تینوں دوست ایک محلے میں رہتے تھے۔اسکول کی چھٹیاں تھیں۔کرمو دھوبی آج اپنے گدھے کو باندھنا بھول گیا تھا۔گدھا اپنی گاڑی سمیت دونوں کے قریب ہی سے گزر رہا تھا۔اچانک شانی کو ایک خیال سوجھا۔اس نے مانی سے کہا:”کیوں نہ آج گدھا گاڑی کی سواری ہو جائے۔“شانی کے انداز میں شرارت تھی۔
”عمدہ خیال ہے۔“مانی اور سنی نے چلا کر کہا۔
”لیکن ذرا احتیاط سے کہیں پکڑے نہ جائیں۔“
”اور ذرا جلدی کہیں کرمو دھوبی نہ آ ٹپکے۔“
تینوں تیزی سے گدھا گاڑی میں سوار ہوئے۔چلانے کی کوشش کی،لیکن یہ کیا؟گدھا تو ٹس سے مس نہ ہوا۔
”اب کیا کریں؟“سنی نے بے چارگی سے دونوں کی طرف دیکھا۔
”میں کرتا ہوں اس کا علاج!“شانی نے کہا اور ایک درخت کی ٹہنی توڑ کر گدھے کی پیٹھ پر برسانے لگا۔
(جاری ہے)
گدھے نے گھبرا کر چلنا شروع کر دیا۔
”یار!مزہ نہیں آ رہا۔ذرا تیز چلاؤ۔“سنی نے اُکتا کر کہا۔
شانی نے اب گدھے کی اور زیادہ پٹائی کی تو گدھے نے اندھا دھند بھاگنا شروع کر دیا۔گلی میں ایک صاحب سیڑھی پر چڑھے رنگ کرنے میں مصروف تھے۔گدھا سیڑھی سے ٹکرایا تو وہ سیڑھی سمیت زمین بوس ہو گئے۔رنگ ان ہی پر جا گرا۔اب گدھا تو بدحواس ہو چکا تھا۔
گلی ختم ہوئی تو بازار شروع ہو گیا۔وہیں گدھا پھلوں کی ریڑھی سے ٹکرایا۔ریڑھی اُلٹ گئی۔سارے پھل زمین پر بکھر گئے۔پھل والا اس اچانک افتاد سے حیران تھا۔گدھا اب بھی نہیں رکا۔
”روکو۔“سنی اور مانی ایک ساتھ چلائے:”اس کو روکو۔“شانی ہر ممکن کوشش کر رہا تھا کہ گدھے کو روکے،لیکن اب اس کو روکنا مشکل ہی نہیں ناممکن ہو چکا تھا۔گدھے کی رفتار اور تیز ہو چکی تھی۔اچانک گدھا ایک جھٹکا لے کر اُچھلا اور شانی،مانی اور سنی گولی کی طرح اُڑتے ہوئے نیچے جا گرے۔پھر ان کو اسپتال میں ہی ہوش آیا۔"
ناراض بھوری - تحریر نمبر 2555,"محمد عمر امتیاز
میاں کرم دین بزرگ آدمی تھے اور طویل عرصے سے چودھری نواز کے اصطبل میں ملازم تھے،جہاں جانوروں کی رکھوالی،ان کے کھانے پینے اور صفائی ستھرائی کا بے حد خیال رکھتے تھے۔چودھری صاحب بہت رحم دل انسان تھے۔گاؤں کے لوگوں کے ساتھ ساتھ وہ اپنے جانوروں سے بھی بہت محبت کرتے تھے اور ان کو کسی تکلیف میں نہیں دیکھ سکتے تھے۔
جانور بھی ان کی بات سمجھتے تھے۔
ایک دن کرم دین نے آ کر چودھری صاحب کو بتایا کہ ان کی پسندیدہ گائے بھوری چارا نہیں کھا رہی ہے۔چودھری صاحب تڑپ کر اُٹھے اور حکم دیا کہ جا کر حکیم صاحب کو لے آئے۔وہ خود بڑی دیر تک بھوری کو پچکارتے رہے،مگر اس نے چارے کی طرف دیکھا تک نہیں۔
اس دوران حکیم صاحب بھی پہنچ گئے۔
(جاری ہے)
انھوں نے بھوری کا مکمل معائنہ کیا اور بتایا کہ وہ بالکل ٹھیک ہے،نہ جانے کیا وجہ ہے۔
حکیم صاحب نے کرم دین سے سوال کیا:”تم تو جانوروں کا بڑا خیال رکھتے ہو آج کوئی اور تو جانوروں پر مقرر نہیں تھا؟“
کرم دین نے کہا:”جی ہاں حکیم صاحب!آپ بالکل ٹھیک کہہ رہے ہیں۔آج مجھے جانوروں کا چارا لینے منڈی جانا تھا۔میں نے دوسرے ملازم مراد سے جانوروں کا خیال رکھنے کو کہا تھا؟“
حکیم صاحب نے فوراً مراد کو بلوایا اور اس سے پوچھا:”تم جانوروں کی دیکھ بھال کس طرح کرتے ہو۔
بھوری چارا نہیں کھا رہی ہے۔تم نے بھوری کے ساتھ کوئی مار پیٹ تو نہیں کی؟“
مراد بے وقوفوں کی طرح منہ کھولے سوال سمجھنے کی کوشش کر رہا تھا کہ چودھری صاحب کی غضب ناک آنکھیں دیکھ کر اس کی سمجھ میں حکیم صاحب کا سوال آ گیا۔اس نے گھگھیائے ہوئے لہجے میں کہا:”جناب!میں جانوروں کو چارا ڈال رہا تھا کہ اچانک بھوری نے مجھے ٹکر مار دی۔میں بچتے بچتے بھی گر پڑا۔
میں نے فوراً چھڑی اُٹھائی اور دو چار اس کی کمر پر جڑ دیں۔“
چودھری صاحب نے ہاتھ بڑھا کر پیچھے سے مراد کی گردن پکڑ لی۔
حکیم صاحب نے مشکل سے انھیں ٹھنڈا کیا اور مراد سے کہا:”بیٹا!انسانوں کی طرح جانوروں میں بھی عزتِ نفس کا مادہ ہوتا ہے۔وہ تم سے ناراض ہے،اس لئے چارا نہیں کھا رہی۔“
مراد نے سادگی سے کہا:”حکیم جی!بھوری نے پہلے مجھے ٹکر ماری تھی۔
“
مراد کی بات پر سب ہنس پڑے۔حکیم صاحب نے مسکراتے ہوئے کہا:”بے وقوف انسان!جانور چونکہ بے زبان ہوتے ہیں تو وہ خوشی یا پیار میں ٹکر مارتے یا لپٹتے ہیں۔بھوری نے تمھیں ہلکی سے ٹکر ماری تھی۔خود اگر یہ غصے میں ہوتی تو ایسی بھرپور ٹکر مارتی کہ تم اُٹھ بھی نہیں سکتے تھے۔اب ہم لاکھ کوشش کر لیں،وہ کچھ نہیں کھائے گی۔جب تک تم اسے نہیں مناؤ گے۔“
مراد بے حد شرمندہ تھا۔اس نے چودھری صاحب سے معذرت کی اور بھوری کو پیار کرنے لگا۔بھوری نے اچانک گردن گھمائی۔مراد اُچھل کر پیچھے ہٹ گیا۔سب ہنس پڑے اور بھوری نے چارا کھانا شروع کر دیا۔"
مچھلی اور عقل - تحریر نمبر 2552,"سلیم فاروقی
ایک اسکاٹش نے کسی امریکی سے پوچھا کہ تم لوگ اتنے عقل مند کیوں ہوتے ہو کہ پوری دنیا پر راج بھی کرتے ہو اور دامن بھی اُجلے کا اُجلا؟
امریکی نے مسکرا کر جواب دیا:”کوئی خاص نسخہ نہیں ہے،بس ہم ایک خاص قسم کی مچھلی کھاتے ہیں۔ہوتی تو بہت چھوٹی سی ہے اور ذائقہ بھی کچھ خاص نہیں ہوتا،مگر کافی مہنگی ہوتی ہے۔
اس کو کھاتے ہی عقل آ جاتی ہے۔“
اسکاٹش لوگ یوں تو پوری دنیا میں کنجوسی میں بھرپور مانے جاتے ہیں،مگر عقل مند بن جانے کی لالچ نے اس کو اپنی جیب ہلکی کرنے پر مجبور کر دیا۔پھر وہ امریکی کی منت سماجت کرنے لگا:”جتنا خرچا ہو گا کروں گا،بس ایک بار مجھ کو وہ مچھلی کھلا دو۔“
امریکی نے ترس کھا کر کہا:”اچھا چلو،مجھے ایک ہزار ڈالر دے دو اور کل رات کو میرے گھر آ جاؤ،میں اپنی بیوی سے وہی مچھلی فرائی کروا کر تم کو کھلا دوں گا،کیونکہ اس مچھلی کو فرائی بھی ایک خاص انداز میں کیا جاتا ہے۔
(جاری ہے)
“
اسکاٹش نے فوری طور پر امریکی کو نقد ایک ہزار ڈالر ادا کر دیے اور اگلی رات کا پروگرام پکا کر لیا۔
اگلے دن اسکاٹش خوشی خوشی بڑے اہتمام سے امریکی کے گھر پہنچا اور بڑی بے تابی سے ڈائننگ ٹیبل پر بیٹھا تو کیا دیکھتا ہے کہ ایک بڑی سی طباق میں ایک اُنگلی کے برابر چھوٹی سی مچھلی بغیر کسی مصالحے کے فرائی کی ہوئی رکھی ہے۔اسکاٹش کو مچھلی کا سائز دیکھ کر پریشانی تو ہوئی،مگر مچھلی کی بتائی گئی تاثیر کے احساس نے کسی بُرے خیال کو پیدا نہیں ہونے دیا اور بڑے ذوق و شوق سے اس مچھلی کو کھا لیا۔
مچھلی کھانے کے بعد کچھ دیر تو عقل آنے کے انتظار میں خاموش بیٹھا رہا،پھر کچھ وقت گزرنے کے بعد امریکی سے کہنے لگا:”بھائی!اتنی چھوٹی سی بے ذائقہ مچھلی عام سے تیل میں تلی ہوئی،کوئی مصالحہ بھی نہیں لگا،تم نے مجھ سے اس کے ایک ہزار ڈالر وصول کر لیے اور مجھے تو کوئی تبدیلی بھی محسوس نہیں ہو رہی ہے۔کہیں تم نے مجھ کو بے وقوف تو نہیں بنایا ہے؟“
امریکی زور کا قہقہہ مار کر ہنسا اور کہنے لگا:”دیکھا مچھلی کھاتے ہی تمھیں عقل آنے لگی۔“"
زلزلہ کس نے روکا - تحریر نمبر 2531,"ڈاکٹر غلام مصطفی سولنگی
بہت عرصہ پہلے بحیرہ عرب کے کنارے واقع ناریل کے درختوں کی جھنڈ میں ایک پیارا سا سفید خرگوش رہتا تھا،جو بہت وہمی تھا۔ایک دن اپنا کھانا بل میں رکھتے ہوئے اس نے سوچا کہ اگر زلزلہ آ جائے تو میرا کیا ہو گا؟پھر تو میں دراڑوں میں دب کر مر جاؤں گا۔یہ سوچ کر وہ بڑا فکرمند ہوا۔اتفاق سے اسی لمحے ایک پکا ہوا ناریل درخت سے ٹوٹ کر نیچے گرا۔
ناریل کے گرنے کی آواز سن کر وہمی خرگوش نے ہوا میں چھلانگ لگا دی۔اسے یقین ہو گیا کہ زلزلہ آ گیا ہے اور زمین پھٹ رہی ہے۔اس لئے وہ پیچھے دیکھے بغیر بھاگتا چلا گیا۔راستے میں اسے ایک اور خرگوش ملا،جس نے اس سے بھاگنے کی وجہ پوچھی۔
”بھئی!تم اتنی تیزی سے کہاں بھاگے جا رہے ہو؟خیر تو ہے؟“
”مت پوچھو بس یوں سمجھو،غضب ہو گیا ہے۔
(جاری ہے)
“اس نے بھاگتے ہوئے کہا۔
”مگر ہوا کیا؟کچھ تو پتا چلے!“دوسرے خرگوش نے اس کے پیچھے بھاگتے ہوئے پوچھا۔
وہمی خرگوش نے ہانپتے،کانپتے اور بھاگتے ہوئے بتایا:”زمین پھٹ رہی ہے،اگر جان بچانی ہے تو بھاگو۔“یہ سن کر دوسرا خرگوش بھی خوف سے اس کے پیچھے بھاگ کھڑا ہوا۔
راستے میں ان کو کئی خرگوش ملے،جو ان کی بات سن کر گھبرا گئے اور ان کے ساتھ ہو لیے۔
بھاگتے بھاگتے ہرن،بھینس،لومڑی،گیدڑ،بارہ سنگھا،چیتا اور ہاتھی بھی ان کو ملے اور جب انھیں پتا چلا کہ زمین پھٹ رہی ہے تو وہ بے چارے بھی بھاگ کھڑے ہوئے۔
ان جانوروں کے بھاگنے کی آوازیں سن کر شیر اپنی کچھار سے باہر نکل آیا اور ان کو روک کر پوچھا:”کیا مسئلہ ہے؟تم سب کہاں بھاگے جا رہے ہو؟“
”جب اسے بتایا گیا کہ زمین پھٹ رہی ہے تو اس نے سوچا کہ ان سب کو غلط فہمی ہوئی ہے۔
کسی سخت چیز کے پھٹنے کی آواز سن کر یہ سارے ڈر گئے ہیں۔اگر میں نے ان کا خوف دور نہ کیا تو پھر یہ سارے تباہ و برباد ہو جائیں گے۔مجھے کسی بھی قیمت پر ان کی جان بچانی چاہیے۔“یہ سوچ کر اس نے پوچھا:”تم میں سے کس نے زمین کو پھٹتے ہوئے دیکھا تھا؟“
کسی نے کہا:”ہاتھی کو پتا ہے۔“لیکن ہاتھی نے جواب میں کہا:”مجھے کوئی علم نہیں۔
مجھے تو چیتے نے بتایا تھا۔“
چیتے نے انکار کیا اور کہا:”مجھے تو سب کچھ بی لومڑی نے بتایا تھا۔“
بی لومڑی نے سنا تو صفائی پیش کی:”خدا کی قسم!میں نے دھرتی کو پھٹتے ہوئے نہیں دیکھا تھا۔میں تو مزے سے سو رہی تھی کہ اچانک گیدڑ بھائی نے مجھے جگایا اور یہ ماجرا سنا کر بھاگ کھڑے ہونے کو کہا۔“
گیدڑ نے کہا:”مجھے خود علم نہیں،بارہ سنگھے نے مجھے یہ بات بتائی تھی۔
“
بارہ سنگھا کہنے لگا:”مجھے بھینس نے یہ سب کچھ بتایا تھا۔“
بھینس جو بڑی پریشان کھڑی تھی،بولی:”مجھے ہرن نے بتایا کہ زمین پھٹ رہی ہے۔“
ہرن بہت ڈرا ہوا تھا،بولا:”مجھے کچھ معلوم نہیں،خرگوش نے مجھے بتایا تھا۔“
شیر نے خرگوشوں کی طرف دیکھا تو تمام خرگوشوں نے ایک سفید خرگوش کی طرف اشارہ کرتے ہوئے کہا:”اس نے ہمیں بتایا تھا۔
“
شیر نے سفید خرگوش کو مخاطب کرتے ہوئے پوچھا:”کیا یہ سچ ہے کہ تم نے زمین کو پھٹتے ہوئے دیکھا تھا؟“
خرگوش نے جواب میں کہا:”یہ حقیقت ہے۔“
”تم اس وقت کہاں تھے؟“ شیر نے پوچھا۔
”میں اس وقت ناریل کے درخت کے نیچے اپنے بل میں کھانا جمع کر رہا تھا تو اچانک دھرتی کے پھٹنے کی آواز آئی اور میں خوف سے بھاگ کھڑا ہوا۔
“
یہ سن کر شیر نے سوچا،شاید اس بے وقوف نے ناریل کے گرنے کی آواز سنی ہے اور ڈر کر وہاں سے بھاگ اُٹھا ہے۔شیر نے جانوروں کے ہجوم کو تسلی دیتے ہوئے کہا:”تم سب فکر نہ کرو میں دیکھ کر آتا ہوں کہ زمین کہاں سے پھٹ رہی ہے؟میں جب تک واپس نہ آؤں تم سب اِدھر ہی ٹھہرو۔“
یہ کہہ کر شیر نے خرگوش کو اپنی پیٹھ پر بٹھایا اور تھوڑی ہی دیر میں وہ ناریل کے درختوں کے جھنڈ تک پہنچ گیا۔
شیر نے اسے اپنی پیٹھ پر سے اُتارا اور کہا:”مجھے وہ جگہ دکھاؤ جہاں سے زمین پھٹنا شروع ہوئی ہے؟“
”نہیں جناب!مجھے ہمت نہیں ہو رہی۔“خرگوش خوف سے تھر تھر کانپ رہا تھا۔
”ڈرو نہیں!میرے ساتھ آؤ۔“شیر نے کہا اور خرگوش کانپتا ہوا اس کے پیچھے ہو لیا۔
جب وہ درختوں کے قریب آئے تو خرگوش نے اشارہ کر کے بتایا:”یہ جگہ تھی،جہاں میں نے زمین کے پھٹنے کی آواز سنی تھی۔
“
دیکھا تو کہیں سے بھی زمین پھٹی ہوئی نہیں تھی،البتہ ایک پکا ہوا ناریل نیچے گرا ہوا تھا۔یہ حقیقت معلوم کر کے شیر خرگوش کو اپنی پیٹھ پر بٹھا کر واپس دوڑا اور آ کر سہمے ہوئے جانوروں کو سارا ماجرا کہہ سنایا،پھر کہا:”اب کسی خوف کی ضرورت نہیں۔آئندہ کسی کے کہنے میں آ کر پریشان نہ ہونا۔“
یہ سن کر سارے جانوروں کی جان میں جان آ گئی اور شیر کا شکریہ ادا کرتے ہوئے ہر کسی نے اپنی راہ لی۔اگر اس موقع پر شیر نہ ہوتا تو یہ سارے جانور سمندر میں ڈوب کر مر جاتے۔"
قصہ جرمنی کے ایک جیل خانے کا - تحریر نمبر 2492,"آسیہ عارف
ایک دفعہ کا ذکر ہے کہ جرمنی کی ایک جیل میں قیدیوں کے ساتھ بہت ہی سخت طریقے سے پیش آیا جاتا تھا۔اسی جیل میں ایک قیدی تھا جس کا نام شمیدت تھا اور اسے بہت لمبے عرصے کے لئے قید کی سزا دی گئی تھی۔جیل کے گھرانوں کا معاملہ اس قیدی کے ساتھ مختلف تھا وہ اس کے ساتھ نرمی اور احترام سے پیش آیا کرتے تھے۔باقی قیدی بہت حیران ہوتے تھے۔
یہاں تک کہ سب نے یہی گمان کر لیا کہ شمیدت جیل والوں کا ایک ایجنٹ ہے اور وہ ہماری باتیں ان تک پہچاتا ہے۔اس لئے نگران اس کے ساتھ برا سلوک نہیں کرتے۔دوسری طرف شمیدت ہمیشہ قسمیں کھا کھا کر انہیں یقین دلاتا تھا کہ وہ صرف اور صرف ان کی طرح کا ایک قیدی ہے اور جیل کے نگرانوں کے ساتھ ان کا کوئی تعلق نہیں۔مگر باقی قیدی اس کی بات کو جھوٹا سمجھتے تھے اور کہتے تھے کہ اگر تم جاسوس نہیں ہو تو پھر ہمیں اس بات کا سبب بتاؤ جس کی وجہ سے نگران تمہارا احترام کرتے ہیں اور تمہارے ساتھ اچھے طریقے سے پیش آتے ہیں۔
(جاری ہے)
شمیدت کو انہیں سچ بتانے کے سوا کوئی راستہ دکھائی نہ دیا،اس نے سب قیدیوں کو جمع کیا اور ان سے پوچھا،تم لوگ اپنے ہفتہ وار خطوط میں کیا لکھتے ہو؟سب نے کہا ہم ان نگرانوں کی سختی،اپنی ان سے نفرت اور ان معلون نگرانوں کے اپنے اوپر ڈھائے جانے والے ظلم کو لکھتے ہیں۔شمیدت مسکرایا اور کہا مگر میں اپنی بیوی کو لکھے جانے والے اپنے ہفتہ وار خطوط کی آخری سطور میں نگرانوں کے حسن سلوک کے بارے میں لکھتا ہوں حتی کہ بعض نگرانوں کے نام لکھ کر ان کی تعریف بھی کرتا ہوں۔
قیدی شمیدت کی بات سے بہت حیران ہوئے۔ان میں ایک نے بہت غصے سے کہا!اس سب کا تمہارے ساتھ اچھے سلوک کا کیا تعلق ہے؟حالانکہ تم نگرانوں کے ظلم سے واقف ہو۔
شمیدت نے کہا:”او عقلمندو!ہمارے خطوط جیل سے اس وقت تک باہر نہیں جاتے جب تک نگران انہیں پڑھ نہ لیں،وہ لکھی جانے والی ہماری چھوٹی بڑی بات ہے آگاہ ہوتے ہیں،وہ تم لوگوں کی نفرت کے بارے میں بھی جانتے ہیں۔
“اب تم لوگ اپنے خطوط لکھنے کا طریقہ بدلو پھر دیکھو کیا ہوتا ہے؟اگلے ہفتے سے قیدی بہت حیران ہوئے کہ نگرانوں کا سلوک شمیدت سمیت تمام قیدیوں کے ساتھ بہت ہی برا ہو گیا۔شمیدت بہت حیران ہوا اور سب قیدیوں کو جمع کر کے پوچھا کہ تم لوگوں نے اپنے خطوط میں کیا لکھا تھا؟
سب نے کہا:”ہم لوگوں نے یہ لکھا تھا کہ شمیدت نے ہمیں ایک نیا طریقہ بتایا ہے کہ کس طرح نگرانوں کو دھوکہ دیں اور ان کا اعتماد اور رضا حاصل کرنے کیلئے اپنے ہفتہ وار خطوط میں ان کی جھوٹی تعریفیں کریں۔“"
لڑائی کا نتیجہ - تحریر نمبر 2485,"کشور ناہید
دو لڑکیاں سمندر کے کنارے ٹہل رہی تھیں۔ایک لڑکی چلائی ”وہ دیکھو سامنے سیپی پڑی ہے۔“ یہ سن کر دوسری لڑکی آگے بڑھی اور اس نے سیپی اُٹھا لی۔پہلی لڑکی بولی ”تم یہ سیپی نہیں لے سکتیں۔یہ میں نے پہلے دیکھی تھی۔اس لئے اس پر میرا حق ہے۔“ ”لیکن اُٹھائی تو میں نے ہے۔اس لئے یہ سیپی میری ہے۔“ دوسری لڑکی نے کہا۔
دونوں لڑنے لگیں۔ایک نے تھپڑ مارا۔دوسری نے لات ٹکائی۔ابھی وہ لڑ ہی رہی تھیں کہ ادھر سے ایک آدمی گزرا۔
(جاری ہے)
کہنے لگا ”کیا بات ہے؟کیوں لڑ رہی ہو؟“
”دیکھئے،آپ ہی انصاف کیجئے۔یہ سیپی میں نے دیکھی تھی۔اس لئے یہ میری ہے۔“ پہلی لڑکی بولی۔”لیکن اُٹھائی تو میں نے تھی۔“ دوسری لڑکی جلدی سے بولی۔اس آدمی نے کہا ”مجھے سیپی دکھاؤ میں ابھی فیصلہ کئے دیتا ہوں۔
“ لڑکی نے سیپی اس کو دے دی۔اس نے سیپی کے دو ٹکڑے کئے تو اس کے اندر سے موتی نکلا۔اس نے موتی اپنی جیب رکھ لیا اور بولا ”دیکھو بھئی،ایک لڑکی نے سیپی کو دیکھا،دوسری نے اُٹھا لیا۔اس لئے اس پر دونوں کا حق ہے۔لو،ایک ٹکڑا تم لے لو اور ایک تم۔“ یہ کہہ کر وہ آدمی ہنستا ہوا چلا گیا۔لڑکیاں ہاتھ ملتی رہ گئیں۔"
گدھا بنا شیر - تحریر نمبر 2480,"آمنہ ظفر،کراچی
ایک دن ایک گدھا راستے میں چلا جا رہا تھا کہ اسے ایک کپڑے کا تھیلا نظر آیا۔اس نے جب یہ تھیلا کھولا تو حیران رہ گیا۔اس میں شیر کی کھال رکھی ہوئی تھی۔گدھا بہت خوش ہوا اور اس نے شیر کی کھال اوڑھ لی۔شیر کا منہ بھی اس کے ساتھ تھا۔
”آہا!یہ تو بہت اچھی بات ہے۔“
اب میں کیسا لگ رہا ہوں۔یہ دیکھنے کے لئے گدھے نے قریبی تالاب میں جا کر اپنا عکس دیکھا۔
”اب میں شیر بن گیا ہوں۔اب میں ان سب کو مزہ چکھاؤں گا جو میرا مذاق اُڑاتے تھے۔“ گدھا بھاری قدموں سے جنگل میں داخل ہوا۔پہلا جانور جس نے شیر یعنی گدھے کو دیکھا وہ تھا ہرن۔
”ش ش شیر․․․․“ ہرن کانپتے ہوئے بولا اور خوف زدہ ہو کر درختوں کی طرف بھاگ گیا۔
(جاری ہے)
”کتنا مزہ آیا۔“ گدھے نے اپنی کامیابی پر خوش ہو کر کہا۔
اتنے میں دیکھا کہ بی لومڑی آ رہی ہیں۔
”شیر صاحب!آپ تو بہت معزز،بڑے مرتبے والے اور اچھے جانور ہیں آپ مجھے نہ کھائیں۔“
لومڑی گدھے کے قدموں میں گر کر اس سے زندگی کی بھیک مانگنے لگی۔گدھے نے اسے لات مار کر بھگا دیا۔جلد ہی پورے جنگل میں ہلچل مچ گئی کہ جنگل میں شیر آ گیا ہے۔بندر خوف زدہ ہو کر ایک درخت سے دوسرے درخت پر دوڑنے لگے۔
خرگوش اپنے بلوں میں جا کر چھپنے لگے۔
”کتنے مزے کی بات ہے،اب مجھے انھیں شیر کی طرح دہاڑ کر ڈرا دینا چاہیے۔“ گدھے نے اپنے آپ سے کہا اور پھر شیر کی طرح دہاڑا،لیکن شیر کی دہاڑ کے بجائے الگ ہی آواز نکلی۔”ڈھینچوں․․․․ڈھینچوں․․․․“
سب جانوروں نے یہ آواز سنی اور باہر آ گئے۔انھیں گدھے کی اصلیت جاننے میں دیر نہ لگی کہ یہ دراصل گدھا ہے،جو شیر کی کھال میں آ گیا ہے۔سب جانوروں نے آ کر گدھے کی وہ درگت بنائی کہ مت پوچھیں،اُس کا کیا حال ہوا۔اس کے بعد گدھے نے توبہ کر لی کہ اب جنگل کے جانوروں کو تنگ نہیں کرے گا۔بے وقوف گدھا جب تک چپ رہا،اس کا بھرم قائم تھا۔جیسے ہی وہ بولا،فوراً پکڑا گیا۔"
نادان چڑیا - تحریر نمبر 2470,"وہ کافی دیر سے پرواز کر رہی تھی اور کسی تلاش میں تھی۔مسلسل پرواز کرنے سے اس کے پَر بُری طرح تھک چکے تھے،اسے بھوک بھی ستانے لگی تھی۔اب وہ کوئی محفوظ ٹھکانہ تلاش کر رہی تھی۔کافی دیر کے بعد اسے ایک گھر نظر آیا،جہاں صحن میں ایک چھوٹی بچی اِدھر اُدھر پھدکتے چھوٹے چھوٹے چوزوں کو دانہ ڈالنے میں مصروف تھی،ننھی چڑیا اس صحن میں اُتر گئی اور زمین پر بکھرے دانے چگنے لگی۔
مرغی نے جب اپنے بچوں کے درمیان کسی اجنبی چڑیا کو دیکھا تو وہ ننھی چڑیا کے قریب آ گئی،چڑیا اس کی آنکھوں میں چھپے غصے کو بھانپ گئی۔اسی لمحے وہاں ایک بلی نمودار ہوئی،مرغی اور بلی دونوں چڑیا کو ایسے دیکھ رہے تھے،جیسے کوئی فتح حاصل کر لی ہو،ننھی چڑیا دونوں کے ارادوں کو سمجھ چکی تھی۔
(جاری ہے)
چڑیا ابھی ان دونوں کو دیکھ رہی تھی کہ اچانک وہاں ایک اور شکاری آ دھمکا۔
وہ ایک کتا تھا۔چڑیا کو دیکھ کر اس انداز میں بھونکنے لگا،جیسے مرغی اور بلی کو بتا رہا ہو کہ یہ نیا مہمان صرف میرا ہے۔چڑیا کو بہت زور کی بھوک لگ رہی تھی لیکن اس نئے شکاری کی آمد پر اور زیادہ گھبرا گئی۔
کتا اب چڑیا کے بہت قریب آ چکا تھا۔چڑیا کو فوراً کوئی محفوظ جگہ تلاش کرنی تھی،وہ خونخوار آنکھوں والا کتا،چڑیا پر جھپٹنے ہی والا تھا کہ چڑیا پھرتی سے اُڑ کر صحن میں موجود کھڑکی پر آ بیٹھی،چڑیا دبک کر کھڑکی کے ایک کونے میں بیٹھ گئی،اُس کا چہرہ خوف کی شدت سے زرد ہو گیا تھا،اس نے سوچا اگر یہ کھڑکی اسے نظر نہ آتی تو شاید اب تک وہ خونخوار آنکھوں والے کتے کے معدے میں ہوتی۔
وقت کے ساتھ ساتھ خوف بھی بڑھتا جا رہا تھا،چڑیا دل سے اللہ سے دعا مانگ رہی تھی کہ اسے اس مصیبت سے چھٹکارا مل جائے تاکہ وہ آرام سے وہاں زمین پر پڑا ہوا دانہ کھا سکے۔
بھوکی چڑیا اپنی قسمت کے بارے میں سوچنے لگی۔کاش!وہ چڑیا نہ ہوتی،بلکہ انسان ہوتی،کوئی اسے اپنا نوالہ نہ بناتا۔اسے ہر وقت اپنی جان بچانے کے لئے دوسرے خونخوار جانوروں سے اپنی حفاظت نہ کرنی پڑتی۔
آرام سے چین کی زندگی بسر کرتی،کوئی کتا یا بلی اسے کھانے نہ آتا اور نہ وہ آج بھوکی پیاسی اس طرح خوف میں رات کاٹ رہی ہوتی۔وہ رات واقعی بہت دہشت ناک تھی۔اس نے اپنا سر باہر نکال کر نیچے کا جائزہ لیا،وہ خونخوار آنکھوں والا کتا ابھی تک اپنے شکار کی تاک میں بیٹھا تھا۔
اگلی صبح بھوکی چڑیا نے ایک نظر نیچے ڈالی،وہاں اب کوئی شکاری نہ تھا،اچانک ایک چھوٹی بچی کھڑکی کے قریب آئی،اس نے چڑیا کو دیکھا،اسے وہ چڑیا تقریباً ادھ مری ایک کونے میں پڑی بے جان سی نظر آئی۔
بچی نے اپنے ہاتھ کی انگلی سے چڑیا کو چھوا تو اسے احساس ہوا کہ چڑیا زندہ ہے۔اب چڑیا کا دل خوف سے ڈوب رہا تھا کہ نہ جانے وہ بچی اس کے ساتھ کیا سلوک کرنے والی تھی۔اچانک اس بچی کی آواز آئی۔”اوہو․․․لگتا ہے اس ننھی چڑیا کے پَر نہیں ہیں۔“
اس پورے جملے کا صرف ایک لفظ چڑیا کے ذہن میں جیسے اٹک کر رہ گیا،چڑیا نے لمبی سانس لی،جلدی سے اپنے ”پَر“ پھڑپھڑائے اور تھوڑی ہی دیر میں وہ نیلے آسمان میں گم ہو گئی۔
وہ نادان چڑیا اب تک بھولی ہوئی تھی کہ اللہ نے اسے ”پَر“ کی نعمت سے نوازا ہے،جو انسان کے پاس نہیں۔ہر جاندار کو اللہ نے مکمل پیدا کیا ہے۔بس تھوڑے غور و فکر سے اپنے اندر موجود صلاحیتوں کو خود تلاش کرنا اس جاندار کا کام ہے۔"
راجہ کی رانی - تحریر نمبر 2450,"احمد عدنان طارق،فیصل آباد
بہت ہی دور ایک جنگل میں ایک بہت بے وقوف اور سُستی کا مارا راجہ رہتا تھا۔دنیا میں شاید ہی کوئی جانتا تھا کہ اُس کی سلطنت کہاں واقع ہے۔وہ سارا دن اپنے تخت پر لیٹا رہتا اور اُس کے ملازم مور کے پروں سے بنے پنکھوں سے اُسے ہوا کرتے رہتے۔ایک دن اُس نے فیصلہ کیا کہ اُسے بھی شادی کر لینی چاہئے۔
اُس نے اپنے وزیروں اور مشیروں کو دنیا کے ہر کونے میں بھیجا۔اُس کے وزیر اور مشیر بھی اُسی کی طرح کے عقل مند تھے۔اُس نے وزیروں کو کہہ کر بھیجا تھا کہ اُس کی بیوی ایسی ہو جو زمین پر بھی چل سکے اور ہوا میں بھی اُڑ سکے۔جس کی شکل انسانوں جیسی ہو لیکن وہ انسان نہ لگتی ہو۔اُس کے چار بازو اور چار ٹانگیں ہوں بے چارے وزیر اور مشیر سخت پریشانی کے عالم میں دنیا بھر میں مارے مارے پھر رہے تھے۔
(جاری ہے)
تبھی انہیں راستے میں ایک بہت عقل مند بوڑھا ملا جسے انہوں نے اپنی مشکل بتائی۔
وہ ہنس کر بولا:”یہ تو بہت آسان ہے۔یہاں سے ایک بندریا پکڑو اور اپنے راجہ کیلئے لے جاؤ۔“
مشیروں وزیروں نے اُس کا کہا مانا اور ایسا ہی کیا۔راجہ نے بندریا کو دیکھا تو غصے سے کہنے لگا ”تم پاگل ہو یہ تو بندریا ہے“ تو وزیروں نے راجہ کو جواب دیا ”راجہ کا راج سلامت رہے حضور نے جو شرطیں بتائی تھیں اُس پر یہی پوری اُترتی ہے۔
یہ دنیا میں واحد جاندار ہے جس کی شکل انسانوں سے ملتی ہے لیکن یہ انسان نہیں ہے۔یہ درختوں پر ایک درخت سے دوسرے درخت تک اُڑ کر جا سکتی ہے اور زمین پر بھی آسانی سے چل سکتی ہے۔یہ ٹانگوں سے بازوؤں کا کام لیتی ہے اور بازوؤں سے ٹانگوں کا۔اس لئے اس کی چار ٹانگیں بھی ہیں اور چار بازو بھی۔“
واقعی راجہ کی ساری شرطوں پر ایک بندریا ہی اُترتی تھی لہٰذا راجہ لاجواب ہو کر بے وقوفوں کی طرح اُنہیں دیکھنے لگا پھر بندریا سے تو اُس نے شادی کیا کرنی تھی وہ ساری عمر کنوارا ہی رہا لیکن لوگ بندریا کو نہیں بھولے اور راجہ کی غیر موجودگی میں اُسے بندریا کا شوہر ہی کہتے رہے۔"
گونو اینڈ کویو - تحریر نمبر 2422,"مسعود احمد برکاتی
کسی زمانے کا ذکر ہے کہ ایک شہر میں دو دوست رہا کرتے تھے۔ان میں سے ایک کا نام گونو تھا اور دوسرے کا کویو۔یہ دونوں دوست شہر میں اپنی بے وقوفیوں کی وجہ سے بہت مشہور تھے۔ایک دن ان دونوں کو نہ جانے کیا سوجھی کہ دونوں نے مل کر فیصلہ کیا کہ ایک کنواں کھودا جائے۔کویو نے ایک ایسی جگہ تلاش کی،جہاں اس کے خیال میں کنواں کھودنے سے بڑا فائدہ ہو سکتا تھا،اس لئے کہ وہ جگہ سڑک سے بھی قریب تھی اور کھیتوں سے بھی۔
وہاں کنواں کھودنے سے سڑک پر گزرنے والے مسافروں کو اپنی پیاس بجھانے میں آسانی ہوتی اور کھیتوں کے لئے بھی پانی لیا جا سکتا تھا،چنانچہ کویو کا خیال تھا کہ وہاں کنواں کھودنے سے بڑا ثواب ملے گا۔پھر اس نے خیال کا اظہار اپنے دوست گونو سے بھی کر دیا۔
(جاری ہے)
گونو کو بھی اپنے دوست کی تجویز بہت پسند آئی۔
دوسرے ہی دن صبح سویرے کویو اور گونو طے کی ہوئی جگہ پر پہنچ گئے اور زمین کھودنی شروع کر دی،یہاں تک کہ سورج بیچ آسمان پر پہنچ گیا۔
کنواں کھودنے کے لئے دونوں نے یہ طریقہ اختیار کیا تھا کہ پہلے گونو نے زمین کھودی اور کویو نے مٹی نکال نکال کر باہر ڈالنا شروع کر دی۔دوپہر کے بعد کویو زمین کھودتا رہا اور گونو مٹی نکال نکال کر باہر ڈالتا رہا،یہاں تک کہ شام ہو گئی،پھر رات بھی ہو گئی۔سورج دور نظر آنے والے اونچے اونچے پہاڑوں کے پیچھے آرام کرنے کے لئے جا چھپا۔
اندھیرا پھیل گیا دونوں نے گھر واپس جانے کا فیصلہ کیا۔
کویو نے کنویں میں جھانکتے ہوئے کہا:”کنواں تو خاصا گہرا ہو گیا ہے،لیکن ایک نئی مصیبت کھڑی ہو گئی۔“
”وہ کیا؟“گونو نے پوچھا۔یہ اتنا بڑا مٹی کا پہاڑ جو کھڑا ہو گیا۔کویو نے کنویں سے نکلی ہوئی مٹی کی طرف دیکھتے ہوئے کہا۔
”ارے ہاں،اس مٹی کو کیسے ہٹائیں اور کہاں لے جائیں؟“گونو کو بھی مٹی کے تودے کا احساس ہو گیا۔
کویو نے کچھ سوچتے ہوئے گردن ہلائی اور کہا:”ابھی تو کچھ سمجھ میں نہیں آتا کہ اس مٹی کا کیا کیا جائے۔خیر،جانے دو کل سوچیں گے۔“گونو نے کہا اور دونوں دوست ایک دوسرے کو خدا حافظ کہہ کر چلے گئے۔
دوسرے دن صبح جب دونوں دوست آپس میں ملے تو کویو کو دیکھتے ہی گونو کے چہرے پر ایک مسکراہٹ پھیل گئی۔گونو کا چہرہ دیکھنے سے ایسا معلوم ہوتا تھا جیسے اس نے کوئی بہت بڑا مسئلہ حل کر لیا ہو۔
پھر کویو نے ہنستے ہوئے اپنے دوست سے کہا:”لگتا ہے تم نے مسئلہ حل کر لیا ہے،ہم بھی تو سنیں۔“
گونو نے کہا:”ہم ایک اور کنواں کھودیں گے اور یہ ساری مٹی اس میں ڈال دیں گے اور اس طرح یہ مٹی ختم ہو جائے گی۔“
”ارے واہ،ترکیب تو بڑی اچھی ہے۔“کویو نے خوش ہوتے ہوئے کہا۔پھر کویو اور گونو مل کر دوسرا کنواں کھودنے لگے۔اور یہ بھول ہی گئے کہ ابھی پہلے کنویں کا کام ختم نہیں ہوا ہے۔
انھیں تو ابھی پہلے ہی کنویں کو اتنا کھودنا تھا کہ پانی نکل آئے،کیونکہ انھوں نے پہلے روز جو کنواں کھودا تھا،ابھی اس میں سے پانی نہیں نکلا تھا،لیکن دونوں نے اپنا کام مکمل کرنے کے بجائے نیا کنواں کھودنا شروع کر دیا۔دوپہر تک دونوں دوسرا کنواں کھودتے رہے،یہاں تک کہ وہ بھی خاصا گہرا ہو گیا۔پھر دوپہر کے بعد انھوں نے پہلے کنویں کی مٹی دوسرے کنویں میں بھرنی شروع کر دی۔
یہاں تک کہ شام ہوتے ہوتے پہلے کنویں کی ساری مٹی دوسرے کنویں میں بھری جا چکی تھی۔گونو نے بہت ہی خوش ہو کر کہا:”دیکھا تم نے میری تجویز کتنی اچھی تھی۔ساری مٹی راستے سے ہٹ گئی اور اب کنویں کے پاس پتا بھی نہیں چلتا کہ وہاں پہلے مٹی کا ڈھیر موجود تھا۔“
”ہاں ہاں،تم بالکل ٹھیک کہہ رہے ہو۔“کویو نے تائید کی:”چلو اب گھر چلنا چاہیے،رات ہو گئی ہے۔
“چلتے وقت ان کی نظر پھر مٹی کے ڈھیر پر پڑی۔مٹی کا یہ ڈھیر دوسرے کنویں کی کھدائی کا نتیجہ تھا۔اس ڈھیر کو دیکھتے ہی کویو نے بڑی حیرت اور تعجب سے اپنے دوست گونو کو مخاطب کیا:”ارے گونو،دیکھو تو یہ ایک اور مٹی کا ڈھیر باقی ہے۔“
”یہ تو واقعی عجیب بات ہے۔“گونو نے کہا:”خیر،اس ڈھیر کے متعلق کل فیصلہ کریں گے۔“
پھر اس وقت تو دونوں دوست ایک دوسرے کو خدا حافظ کہہ کر اپنے اپنے گھر روانہ ہو گئے،لیکن جب دوسرے دن صبح سویرے دونوں کی آپس میں ملاقات ہوئی تو گونو نے مسکراتے ہوئے کویو سے پوچھا:”کہو دوست کویو!رات اس ڈھیر کے متعلق کچھ سوچا؟“
”ہاں سوچ لیا۔
“کویو نے خوش ہوتے ہوئے جواب دیا۔
”ذرا ہمیں بھی تو بتاؤ۔“گونو نے خواہش ظاہر کی۔
”ارے بہت سادہ سی بات ہے۔ہم آج بھی کل ہی کی طرح ایک اور کنواں کھودیں گے اور یہ ساری مٹی اس میں بھر دیں گے۔“
گونو بھی اس مٹی کے ڈھیر کے لئے بڑی دیر تک سوچتا رہا تھا اور کوئی بات اس کی سمجھ میں بھی نہیں آئی تھی،چنانچہ اس نے بھی یہی مناسب سمجھا کہ کویو کی تجویز پر عمل کیا جائے،چنانچہ دونوں نے مل کر اس روز تیسرا کنواں کھودنا شروع کر دیا۔
دوپہر تک وہ دونوں تیسرا کنواں کھودنے میں مصروف رہے پھر جب تھک گئے تو کھانا کھا کر تھوڑی دیر آرام کیا۔آج وہ اپنا کھانا ساتھ لے آئے تھے،کیونکہ پچھلے دو دن سے انھیں بھوکے پیاسے کام کرنا پڑ رہا تھا۔غرض کھانا وغیرہ کھا کر وہ دونوں پھر پہلے کی طرح ایک کنویں کی مٹی دوسرے کنویں میں بھرنے لگے۔یہاں تک کہ شام ہوئی اور پھر رات بھی ہو گئی۔اتنے میں دوسرے کنویں سے نکلی ہوئی مٹی کا ڈھیر بھی ختم ہو گیا تھا۔
لیکن اب تیسرے کنویں کی مٹی کا ڈھیر باقی رہ گیا تھا۔اس بار پھر دونوں دوستوں نے نئے تودے کے متعلق فیصلہ کرنے کے لئے اگلی صبح مقرر کی اور ایک دوسرے کو خدا حافظ کہہ کر اپنے اپنے گھر روانہ ہوئے۔
اگلے دن صبح سویرے جب وہ دوبارہ دونوں ایک دوسرے سے ملے تو دونوں نے مسکرا کر ایک دوسرے کا استقبال کیا۔پھر گونو نے ہنستے ہوئے اپنے دوست سے کہا:”تمہیں معلوم ہے پچھلے دو دن سے ہم کیا غلطی کر رہے ہیں؟“
”کیا؟“کویو نے مختصر سا سوال کیا۔
گونو نے وضاحت کی:”ارے بھائی،پہلے دن ہم نے جو کنواں کھودا تھا،وہ تو بہت گہرا تھا،لیکن بعد میں جو کنویں کھودے وہ پہلے کے مقابلے میں بہت چھوٹے تھے۔“
”تو پھر کیا ہوا؟“کویو نے کچھ نہ سمجھتے ہوئے پوچھا۔
”ہوتا کیا ہے“گونو نے جواب دیا:”چونکہ دونوں کنویں چھوٹے تھے،اسی لئے ہر روز مٹی باقی بچی رہتی ہے،کسی طرح ختم ہی ہونے میں نہیں آتی۔
“
”پھر اب کیا کیا جائے؟“کویو تو جیسے ہی اُلجھن میں پڑ گیا تھا۔
”کرنا کیا ہے؟“گونو نے اپنی تجویز سمجھاتے ہوئے کہا:”آج ہم تینوں کنوؤں سے بڑا کنواں کھودیں گے،تاکہ یہ ساری مٹی آج باقی نہ بچ سکے پھر وہ دونوں ایک چوتھا اور سب سے بڑا کنواں کھودنے میں مصروف ہو گئے۔“دوپہر کے بعد ہر روز کی طرح انھوں نے تیسرے کنویں کی مٹی چوتھے کنویں میں بھرنی شروع کر دی،یہاں تک کہ شام تک تیسرے کنویں سے نکلی ہوئی ساری مٹی ختم ہو گئی،لیکن اب چوتھے کنویں کی مٹی کا مسئلہ موجود تھا۔
آخر کویو نے تنگ آکر کہا:”اس مٹی سے ہمیں کب نجات ملے گی؟“
”میری سمجھ میں بھی کچھ نہیں آتا۔“گونو نے جواب دیا۔
”بہتر یہ ہے کہ اس معاملے میں کسی اور سے چل کر مشورہ کر لیں۔“کویو نے کہا۔
پھر دونوں دوستوں نے جا کر بستی کے ایک بزرگ آدمی سے مشورہ کیا تو بزرگ آدمی نے ساری کہانی سن کر کہا:”اگر تم پہلے ہی کسی آدمی سے مشورہ کر لیتے تو چار دن تک یہ تکلیف نہ اُٹھانی پڑتی۔
یاد رکھو کہ جب کبھی کوئی بات اپنی سمجھ سے باہر ہو تو دوسروں سے مشورہ ضرور کر لینا چاہیے۔ویسے بھی جو کام دوسرے کے مشورے سے کیا جائے وہ زیادہ بہتر ہوتا ہے۔“
پھر بزرگ آدمی نے مٹی کو ختم کرنے کی ترکیب بتائی کہ پہلے کنویں کی منڈیر بناؤ،پھر تمام مٹی اس کے گرد پھیلا کر چبوترا بنا دو۔اس ترکیب پر عمل کرکے کویو اور گونو کی اُلجھن ختم ہوئی۔"
چوہے کی چوری - تحریر نمبر 2414,"عکاشہ محمد رمضان بدر،حیدرآباد
مرزا انور بڑے سرکاری افسر تھے،لیکن نیکی کے کاموں میں حصہ لینا اور سخاوت ان کی خصوصیت تھی۔ایک دن وہ گھر والوں کے ساتھ شادی کی تقریب میں شریک تھے۔شادی ہال میں ان کی بیوی کو یاد آیا کہ وہ تو جلدی جلدی میں سونے کا ہار سنگھار میز پر ہی بھول آئی ہیں۔انھوں نے فوراً مرزا صاحب سے کہا تو انھوں نے بے فکری کے انداز میں جواب دیا۔
سارے کمروں کو اپنے ہاتھ سے بند کرکے آیا ہوں اور بڑے گیٹ پر چوکیدار موجود ہے۔بے فکر ہو جاؤ،تمہارا ہار میز پر ہی ہو گا۔وہاں سے کہیں نہیں جائے گا۔شادی کی تقریب کے بعد جب گھر پہنچے تو سنگھار میز پر ہار موجود نہیں تھا۔یہ دیکھ کر دونوں پریشان ہو گئے اور سارا کمرہ چھان مارا،لیکن ہار نہیں ملا۔
(جاری ہے)
چوکیدار سے معلوم کیا کہ ہمارے بعد کوئی آیا تو نہیں تھا۔
چوکیدار نے جواب دیا:”کوئی نہیں آیا تھا صاحب․․․!“
انور صاحب کو چوکیدار پر پورا بھروسا تھا،کیونکہ یہ ان کا پرانا ملازم تھا۔
کچھ سوچ کر علاقے کے تھانے دار کو اطلاع دے دی گئی۔رات آدھی سے زیادہ گزر چکی تھی۔پولیس کی گاڑی سائرن بجاتی کچھ دیر میں پہنچ گئی۔مرزا انور نے سارا ماجرا پولیس کے سامنے بیان کر دیا۔انھوں نے جائے وقوع کی اچھی طرح چھان بین کی،لیکن ان کو کوئی بھی ثبوت نہیں ملا۔
لہٰذا پولیس افسر مرزا صاحب کو آرام کا مشورہ دے کر صبح آنے کا کہہ کر چلے گئے۔ان کی بیگم کی آنکھوں سے نیند اُڑ گئی،لیکن انور صاحب بے فکری کی نیند سو گئے اور کافی دن نکل آنے پر ان کی آنکھ کھلی تو کچھ دیر بعد چوکیدار نے آ کر اطلاع دی کہ پولیس والے آئے ہیں۔یہ سن کر انھوں نے کہا:”انھیں بیٹھک میں بٹھاؤ،میں ابھی آتا ہوں۔“
مرزا انور تیار ہو کر بیٹھک میں آئے تو پولیس افسر نے کہا:”محکمہ سراغ رسانی کے ایک اہلکار میرے ساتھ ہیں۔
یہ ایک بار کمرے کا معائنہ کرنا چاہتے ہیں۔مرزا انور نے کہا:”ہاں ہاں،ضرور۔ایک بار پھر چیک کر لیجیے۔“
سراغ رساں نے باریک بینی سے کمرے کا معائنہ کرنا شروع کیا۔سنگھار میز کو غور سے دیکھا۔وہ گھٹنوں کے بل چلتا ہوا مسہری کے نیچے گھس گیا۔ایک بار وہ زور سے مسہری سے ٹکرا بھی گیا تھا۔
تھوڑی دیر بعد اس نے مسہری کے نیچے سے چلاتے ہوئے کہا”کھودا پہاڑ نکلا چوہا۔
“
اہلکار جب باہر نکلا تو اس کے ہاتھ میں سونے کا ہار تھا۔مرزا انور سونے کے ہار کو دیکھ کر چونکے اور جلدی سے بولے:”یہ․․․․یہ ہار آپ کو کہاں سے ملا؟“
سراغ رساں نے جواب دیا:”ظاہر ہے مسہری کے نیچے سے۔“
وہ بولے:”مگر وہاں گیا کیسے؟“
آپ کے کمرے میں ایک چوہے کا آنا جانا ہے لہٰذا ایک بلی بھی پال لیں۔سراغ رساں نے مسکرا کر جواب دیا۔
مرزا انور اور پولیس افسر اس کا منہ تکنے لگے۔"
اونٹ پناہ - تحریر نمبر 2397,"ثانی زہرا
استاد نے ایک طالب علم کو امتحان میں فیل کر دیا۔طالب علم شکایت لے کر پرنسپل کے پاس چلا گیا کہ مجھے غلط فیل کیا گیا ہے۔پرنسپل نے استاد اور طالب علم دونوں کو بلایا اور استاد سے فیل کرنے کی وجہ پوچھی۔
استاد صاحب نے بتایا:”اس لڑکے کو فیل کرنے کی وجہ یہ تھی کہ وہ دیے گئے موضوع سے ہمیشہ باہر نکل جاتا ہے۔
جس موضوع پر اسے مضمون لکھنے کو دیا جاتا ہے،اسے چھوڑ کر وہ اپنی پسند کے رٹے ہوئے مضمون پر چلا جاتا ہے۔“
پرنسپل نے کوئی مثال پوچھی تو استاد صاحب نے بتایا:”ایک دفعہ میں نے اسے موسم بہار پر مضمون لکھنے کو کہا تو وہ اس نے کچھ اس طرح لکھا،موسم بہار ایک بہترین موسم ہوتا ہے اور اس کے مناظر بہت ہی دل نشیں ہوتے ہیں۔
(جاری ہے)
اس موسم میں ہر طرف ہریالی ہی ہریالی ہوتی ہے اور سبزے کی بہتات ہو جاتی ہے۔
اس موسم کو اونٹ بھی بہت پسند کرتے ہیں اور اونٹ بہت ہی طاقتور جانور ہے۔یہ صحرا کا جہاز کہلاتا ہے۔اونٹ نہایت ہی صابر جانور ہے۔لمبے لمبے سفروں پر نکلتا ہے اور زیادہ دن بھوک اور پیاس برداشت کرنے کی صلاحیت رکھتا ہے۔عرب کے لوگ اونٹ کو بہت پسند کرتے ہیں وغیرہ وغیرہ۔“
پرنسپل صاحب نے کہا:”اسے کوئی اور مضمون دے کر دیکھ لیتے۔“
استاد صاحب نے کہا:”میں نے ایک دفعہ اسے جاپان میں گاڑیوں کی فیکٹری پر مضمون لکھنے کو کہا تو اس نے جو مضمون لکھا وہ کچھ اس طرح تھا کہ جاپان ایک ترقی یافتہ ملک ہے اور گاڑیوں کی صنعت میں اس کو منفرد و بلند مقام حاصل ہے۔
گاڑیاں برآمد کرنے میں جاپان دنیا میں پہلے نمبر پر ہے۔ہمارے ملک میں بھی زیادہ تر گاڑیاں جاپان کی استعمال ہوتی ہیں،لیکن مسئلہ یہ ہے کہ ہمارے ملک میں پیٹرول کی قیمت بہت زیادہ ہے۔اس لئے ہمیں چاہیے کہ ہم سواری کے لئے اونٹ استعمال کریں۔اونٹ بہت ہی طاقتور جانور ہے۔یہ صحرا کا جہاز کہلاتا ہے۔اونٹ نہایت ہی صابر جانور ہے۔لمبے لمبے سفروں پر نکلتا ہے۔
زیادہ دن بھوک پیاس برداشت کرنے کی صلاحیت رکھتا ہے۔عرب کے لوگ اونٹ کو بہت پسند کرتے ہیں۔“
پرنسپل بہت حیران ہوئے۔انھوں نے کہا:”شاید سواری کی وجہ سے ایسا ہو گیا ہے۔اب بالکل ہی کوئی الگ موضوع دے کر دیکھیے۔“
استاد صاحب نے کہا:”جی ایک دفعہ میں نے بالکل ہی الگ موضوع دیا تھا،جس میں اونٹ کا ذکر آنا ہی ناممکن تھا۔میں نے اسے کمپیوٹر پر مضمون لکھنے کو کہا،لیکن اس نے جو مضمون لکھا وہ کچھ اس طرح تھا کہ کمپیوٹر ایک نہایت ہی حیران کن ایجاد ہے۔
جو کام پہلے برسوں میں ہوتے تھے،وہ آج سیکنڈوں میں ہوتے ہیں۔کمپیوٹر کا انسانی زندگی پر بہت بڑا احسان ہے۔آج کل کی نئی نسل کمپیوٹر کو بہت زیادہ اہمیت دیتی ہے۔اس کا استعمال زیادہ تر وہ لوگ کرتے ہیں جو تعلیم یافتہ ہوتے ہیں،لیکن جہاں تک غیر تعلیم یافتہ طبقے کا تعلق ہے وہ کمپیوٹر پر توجہ نہیں دیتے،کیونکہ وہ دوسری سرگرمیوں میں مصروف رہتے ہیں،بالخصوص صحراؤں میں جو بدو رہتے ہیں ان کو کمپیوٹر کے بارے میں کچھ نہیں معلوم،لہٰذا اسے علاقے میں لوگ زیادہ تر وقت اونٹ کے ساتھ گزارتے ہیں۔
اونٹ بہت ہی طاقتور جانور ہے۔یہ صحرا کا جہاز کہلاتا ہے۔لمبے لمبے سفروں پر نکلتا ہے اور زیادہ دن بھوک پیاس برداشت کرنے کی صلاحیت رکھتا ہے۔عرب کے لوگ اونٹ کو بہت پسند کرتے ہیں۔“
پرنسپل صاحب نے یہ سن کر کہا:”پھر تو آپ نے ٹھیک فیل کیا۔“
پھر طالب علم سے کہا:”میں تم کو ایک اور موقع دیتا ہوں۔تم یہیں بیٹھ کر مضمون لکھو جو موضوع سے اِدھر اُدھر نہ ہٹے۔
“
طالب علم مان گیا اور پرنسپل نے اسے روڈ ایکسیڈنٹ پر مضمون لکھنے کو کہا۔
طالب علم نے یوں لکھا:”ایک دفعہ میں ریاض سے مکہ جا رہا تھا میرے پاس ٹویوٹا کرولا گاڑی تھی۔میں جناب ہائی وے پر بہت ہی تیز رفتاری کے ساتھ جا رہا تھا۔میں ایسے علاقے سے گزر رہا تھا،جہاں پر اونٹ روڈ کراس کرتے ہیں اور اونٹ کی خاص بات یہ ہے کہ وہ نہ گاڑی سے ڈرتا ہے اور نہ وہ دور ہٹتا ہے۔
اونٹ بہت ہی طاقتور جانور ہے۔یہ صحرا کا جہاز کہلاتا ہے۔اونٹ نہایت ہی صابر جانور ہے۔لمبے لمبے سفروں پر نکلتا ہے اور زیادہ دن بھوک و پیاس برداشت کرنے کی صلاحیت رکھتا ہے۔عرب کے لوگ اونٹ کو بہت پسند کرتے ہیں۔“
جب پرنسپل صاحب نے مضمون پڑھا تو سر پکڑ کر بیٹھ گئے۔اور طالب علم سے کہا:”تمہارا کوئی علاج نہیں۔“اور اس کو فیل کر دیا۔
اب اس شاگرد کا شک یقین میں بدل گیا کہ اس کے ساتھ ضرور ظلم ہوا ہے۔اس نے محکمہ تعلیم کو ایک درخواست لکھی:
”جناب عالی!میں اپنی کلاس کا ایک نہایت ہی ذہین طالب علم ہوں اور میرے استاد نے مجھے میری قابلیت کی وجہ سے امتحان میں جان بوجھ کر فیل کر دیا ہے۔جناب!میں نے اپنے استاد کے ناقابل برداشت رویے پر ایسے ہی صبر کیا،جیسے اونٹ اپنے مالک کے ستانے پر صبر کرتا ہے۔
مالک اپنے اونٹ سے کام بھی نکلواتا ہے اور اس کو ستاتا بھی ہے اور ہاں یہ بھی بتاتا چلوں کہ اونٹ بہت طاقتور جانور ہے۔یہ صحرا کا جہاز کہلاتا ہے یہ نہایت ہی صابر جانور ہے۔لمبے لمبے سفروں پر نکلتا ہے زیادہ دن بھوک پیاس برداشت کرنے کی صلاحیت رکھتا ہے۔عرب کے لوگ اونٹ کو بہت پسند کرتے ہیں۔پوری دنیا میں اونٹ کے ذریعے اسمگلنگ بھی کی جاتی ہے۔خاص بات یہ ہے کہ اونٹ اپنے دشمن کو کبھی نہیں بھولتا،بدلہ لینے کے لئے تاک میں لگا رہتا ہے۔"
ٹھگ لُٹ گیا - تحریر نمبر 2390,"ایک چھوٹا سا گاؤں تھا۔یہاں کے لوگ سیدھے سادھے تھے اور ہر ایک بات پر فوراً یقین کر لیا کرتے تھے۔ان کی نیکی اور مہمان نوازی دور دور تک مشہور تھی۔اسی گاؤں میں ایک عقل مند شخص بھی رہتا تھا۔لوگ اس کی نصیحتیں سن تو لیتے تھے لیکن ان پر عمل نہیں کرتے تھے۔
ایک ٹھگ نے ان کے متعلق سنا تو وہ اس گاؤں میں بڑی بُری حالت میں پہنچا اور لوگوں کو اپنے لُٹ جانے کی جھوٹی داستان سنائی۔
ان لوگوں نے ہم دردی کرتے ہوئے اس کی خوب آؤ بھگت کی اور رہنے کو ایک مکان میں انتظام کر دیا۔کچھ دن گزر گئے تو ٹھگ نے انہیں دھوکا دینے کی سوچی۔
اس نے لوگوں نے کہا”مجھے ایک کلہاڑی دے دیجیے۔میں لکڑیاں کاٹ کر اپنا گزارا کروں گا۔مجھے یہ اچھا نہیں لگتا کہ آپ لوگوں پر بوجھ بنا رہوں۔
(جاری ہے)
“
لوگ خوشی سے راضی ہو گئے اور ایک کلہاڑی دے دی۔
وہ کلہاڑی لے کر جنگل کی طرف چل دیا۔سارا دن وہاں ایک درخت کے نیچے بیٹھا رہا اور شام کو کلہاڑی لئے خالی ہاتھ واپس آ گیا۔لوگ بڑے حیران ہوئے اور پوچھنے لگے کہ خالی ہاتھ کیوں لوٹ آئے ہو۔کیا کوئی خشک درخت نہیں ملا․․․؟
ٹھگ کہنے لگا کہ درخت تو کئی تھے لیکن جب میں ایک درخت کاٹنے لگا تو اس درخت نے مجھ سے کہا ”مجھے نہ کاٹو۔میں تمہیں بہت مال دوں گا۔
“
میں رضا مند ہو گیا تو درخت نے مجھے یہ ترکیب بتائی کہ اگر تم میرے کھوکھلے تنے کے ساتھ کچھ رقم رکھ دیا کرو تو دوسری صبح تمہاری رقم دگنی ہو جایا کرے گی۔میں سارا دن وہاں بیٹھا اس پر غور کرتا رہا۔لیکن جب تک آزما نہ لیا جائے،درخت کے سچ یا جھوٹ کے متعلق کچھ نہیں کہا جا سکتا۔
لوگ اپنی عادت کے مطابق اس پر یقین کر گئے۔انہوں نے اس سے پوچھا”آزمایا کیوں نہیں․․․؟“
ٹھگ کہنے لگا”یہ تو آپ سب جانتے ہیں کہ میں ایک لُٹا ہوا مسافر ہوں۔
بھلا میرے پاس رقم کہاں․․․؟آپ لوگ چونکہ میرے محسن ہیں اس لئے میں آپ کو یہ ترکیب بتا رہا ہوں تاکہ آپ کے احسانات کا بدلا کچھ تو اُتار سکوں۔“
لوگوں نے اس کے خلوص کی تعریف کی اور اس ترکیب کو آزمانے کا فیصلہ کیا۔اس عقل مند آدمی نے گاؤں والوں کو سمجھایا لیکن وہ نہ مانے تو لوگوں کو ان کے حال پر چھوڑ دیا۔لوگوں نے مل کر کچھ رقم جمع کی اور بتائے ہوئے درخت کے تنے کے ساتھ رکھ دی۔
رات کو ٹھگ وہاں گیا اور رقم گن کر اپنے پاس سے اتنی ہی رقم اور رکھ دی۔
دوسری صبح جب لوگ وہاں گئے تو سچ مچ رقم دگنی تھی۔وہ یہ دیکھ کر بہت خوش ہوئے ٹھگ کے کہنے پر انہوں نے وہ ساری رقم وہیں رہنے دی تاکہ رقم اس بار پھر دگنی ہو جائے۔ادھر ایک عقل مند آدمی بہت حیران تھا اور سوچ رہا تھا کہ یہ کیسے ہو سکتا ہے!
بہت غور و فکر کے بعد وہ سمجھ گیا کہ یہ کوئی دھوکے باز ہے۔
اس خیال کے آتے ہی وہ شام کو اس درخت کے قریب جھاڑیوں میں چھپ گیا۔
جب اندھیرا چھانے لگا تو وہی ٹھگ چھپتا چھپاتا آیا اور رقم کے برابر اتنی ہی رقم اور رکھ دی۔عقل مند آدمی یہ دیکھ کر دل ہی دل میں خوب ہنسا۔ٹھگ کی واپسی کے بعد وہ بھی تیز تیز ڈگ بھرتا گھر آ گیا اور مزے سے لمبی تان کر سو گیا۔
دوسری صبح لوگوں نے پھر وہاں دوگنی رقم پائی۔
اب تو انہیں یقین ہو گیا کہ یہ آدمی سچ کہہ رہا ہے اور یہ درخت ایک کراماتی درخت ہے۔
ٹھگ نے ان سے کہا کہ اگر آپ لوگ یہاں بہت سی دولت رکھ دیں تو دنیا کے سب سے امیر انسان بن جائیں گے۔لوگ لالچ میں آ گئے اور شام تک پورے گاؤں کی دولت وہاں ڈھیر ہو گئی۔لیکن عقل مند شخص نے اس مرتبہ بھی اپنی رقم شامل نہ کی اور اسے کہنے لگا کہ
”اللہ کا فضل ہے مجھے اور دولت نہیں چاہیے۔
“
شام کے سائے ڈھلتے ہی عقل مند آدمی وہاں پہنچ گیا اور جلدی جلدی ساری رقم بوریوں میں بھر کر ایک نالے کے پاس چھپا دی اور ایک چادر میں چھوٹے چھوٹے پتھر بھر کر گٹھری بنائی اور اس جگہ رکھ دی۔رات کو ٹھگ خوشی خوشی آیا۔وہ سمجھ گیا کہ آج لوگوں نے رقم چادر میں باندھ دی ہے۔اس نے گٹھری اُٹھائی اور وہاں سے چل دیا۔ادھر عقل مند شخص کو جب یہ یقین ہو گیا کہ اب وہ دھوکے باز نہیں آئے گا تو وہ بھی گھر واپس لوٹ آیا۔
دوسری صبح جب لوگ خوشی خوشی وہاں پہنچے تو وہاں سے رقم غائب تھی۔انہوں نے اپنے سر پیٹ لئے۔وہ ٹھگ کی طرف آئے لیکن وہ بھی غائب تھا۔شام تک وہ اسے ڈھونڈتے رہے لیکن نہ ملا۔
ادھر ٹھگ دو دن تک مسلسل چلتا رہا تاکہ گاؤں والوں کی پہنچ سے دور ہو جائے۔کافی دور جا کر ایک جگہ رک کر جب اس نے گٹھری کھولی تو دیکھا کہ اس میں رقم کے بجائے پتھر ہیں۔
وہ بڑا سٹپٹایا۔اسے اندازہ ہو گیا کہ عقل مند شخص کو کسی نہ کسی طرح اس کی ٹھگی کا اندازہ ہو گیا اور اس نے موقع سے فائدہ اُٹھا لیا۔مگر اب وہ واپس جاتا تو وہ لوگ اس کی بات پر یقین کرنے کے بجائے اسے ٹھگ سمجھتے اور خوب مرمت کرتے۔لہٰذا اس نے کھسک جانے ہی میں عافیت سمجھی۔
ادھر گاؤں میں جب لوگ کافی پریشان ہو گئے تو عقل مند آدمی نے انہیں سارا واقعہ بتایا اور ان کی رقمیں بھی واپس کر دیں۔لوگ بہت خوش ہوئے اور اس کے بعد سے وہ اس کی نہ صرف عزت کرنے لگے بلکہ ہر کام اس کے مشورے سے کرنے گلے۔ٹھگ جو اس گاؤں کے لوگوں کو لوٹنے آیا تھا،خود لُٹ گیا۔"
لال پانی - تحریر نمبر 2369,"سیدہ زینب علی،کراچی
فارعہ اپنے امی ابو اور چھوٹے بھائی عاصم کے ساتھ رہتی تھی۔فارعہ جماعت ہفتم کی طالبہ تھی۔ایک دن ان کے گھر بہت سے مہمان آنے والے تھے۔امی صبح سے باورچی خانے میں لگی ہوئی تھیں اور فارعہ امی کا ہاتھ بٹا رہی تھی۔آخر شام پانچ بجے مہمان ان کے گھر پہنچ گئے۔فارعہ نے اپنی مہمان سہیلیوں کے ساتھ مل کر خوب ہلا گلا کیا۔
مہمان رات گئے رخصت ہوئے تو فارعہ بُری طرح تھک چکی تھی۔لہٰذا سب گھر والوں کے ساتھ وہ بھی اپنے کمرے میں جا کر سو گئی۔
آدھی رات کو فارعہ کی آنکھ کھل گئی۔اسے بہت پیاس لگ رہی تھی۔فارعہ کو ڈراؤنی کہانیاں پڑھنے کا بھی بہت شوق تھا۔یہی وجہ تھی کہ وہ رات کو اپنے کمرے سے باہر نکلنے سے بھی ڈرتی تھی،مگر اس کو شدت کی پیاس لگ رہی تھی۔
(جاری ہے)
مجبوراً وہ اُٹھ کھڑی ہوئی۔
ڈرتے ڈرتے باہر نکلی اور باورچی خانے کی طرف بڑھ گئی۔اس نے بلب جلا کر روشنی کی،گلاس لیا اور کولر سے پانی بھرنے لگی۔دوسرے ہی لمحے اس کی چیخ نکل گئی۔کولر میں سے پانی کی جگہ خون نکل رہا تھا۔امی،ابو ووو!وہ چلائی۔گلاس ہاتھ سے چھوٹ کر گر گیا۔اسے ایسی ہی ایک کہانی یاد آنے لگی،جس میں ایک گھر میں پانی کے بجائے نل سے خون نکل رہا تھا۔چیخ سن کر سب دوڑے دوڑے آئے۔
اور ماجرا پوچھا۔
”ام․․․․امی!․․․․․․کک․․․․․کولر میں پانی کے بجائے خو․․․․․․خون․․․․․“ اس سے بولا بھی نہیں جا رہا تھا۔
امی تیزی سے آگے بڑھیں اور کولر کا ڈھکن ہٹایا۔دوسرے ہی لمحے وہ ہنس پڑیں۔فارعہ نے حیرت سے امی کو دیکھا۔
”ارے بیٹا!تم پر ڈراؤنی کہانیوں کا کچھ زیادہ ہی اثر ہو گیا ہے،میں نے اس کولر میں مہمانوں کے لئے روح افزا بنایا تھا،تمہیں نیند کی وجہ سے یاد نہ رہا اور اس کو خون سمجھ بیٹھیں۔“امی نے مسکراتے ہوئے بتایا۔سب ہنسنے لگے۔"
بھالو اور لومڑی - تحریر نمبر 2318,"سمیرا انور،جھنگ
بھالو میاں اکثر بی لومڑی کی چالاکیوں کا شکار رہتے تھے۔آج بھی ایسا ہی ہوا بی لومڑی نے اطلاع دی کہ ادھر جھونپڑی میں نئے سیاح آئے ہیں ان کے پاس شہد کے جار ہیں تمہارے تو مزے ہو جائیں گے۔وہ بیچارہ لالچ میں اس طرف نکل گیا جس طرف کا لومڑی نے بتایا تھا لیکن کچھ دور جا کر اسے اندازہ ہوا وہ پھر اس کی چال میں آ گیا ہے کیونکہ دور دور تک کسی جھونپڑی کا نام و نشان تک نہ تھا اس کے پاؤں بھی زخمی ہوئے کیونکہ راستے میں کانٹے تھے۔
آج اس کو لومڑی پر بہت غصہ آیا اور اس نے ارادہ کیا اب وہ اس سے ضرور بدلہ لے گا۔شام کو وہ اپنے دوست ہاتھی کے پاس گیا اور تمام ماجرا سنایا اس نے بھی مدد کرنے کا وعدہ کیا اور مل کر لومڑی کو سزا دینے کا منصوبہ بنایا۔
(جاری ہے)
جنگل میں ہر روز کسی نہ کسی جانور کو بادشاہ شیر کے حکم کے مطابق ڈیوٹی دینا ہوتی تھی وہ اپنے مقررہ دن پہرہ دیتا اور امن و امان قائم رکھتا۔
وہ دن آ گیا۔
جس دن بی لومڑی کی ڈیوٹی تھی۔منصوبے کے مطابق بھالو اس کے پاس گیا اور کہنے لگا۔بی لومڑی!وزیر الو نے آپ کو جلدی بلایا ہے۔آپ ہمارے ساتھ چلیں۔ہاتھی نے بھی یہی الفاظ دہرائے اور بتایا کہ بادشاہ سلامت بھی وہی ہیں۔میری تو آج ڈیوٹی ہے میں کیسے اپنی جگہ چھوڑ کر جاؤں۔
بھالو نے کہا آپ کی مرضی ہمارا فرض تھا آپ کو بتانا اب آپ جانیں اور بادشاہ سلامت۔
یہ کہہ کر وہ دونوں چلنے لگے کہ وہ بھی کچھ سوچ کر ان کے ساتھ چل پڑی۔بادشاہ کا شاہی گھر کافی فاصلے پر تھا۔وہ تینوں آگے پیچھے جا رہے تھے کہ اتنے میں بھالو کو اپنے بچے کی آواز آئی اور وہ ابھی آنے کا کہہ کر چلا گیا ہاتھی بھی پیاس کا بہانہ کرکے دوسری طرف مڑ گیا۔
بی لومڑی بھاگتی جا رہی تھی کہ اس کو شیر کی دھاڑ سنائی دی جب اس نے غور کیا تو آواز اس طرف سے آ رہی تھی جس طرف اس کی ڈیوٹی تھی اس کو ساری بات سمجھ میں آ گئی کہ وہ بیوقوف بن چکی ہے اب اس کو سزا ملنی تھی۔
اس سے پہلے کہ کوئی اسے بلانے آتا وہ خود ہی بادشاہ کے سامنے پیش ہو گئی۔اب اس کی کوئی چالاکی کام نہیں آتی تھی اور نہ اس کی کسی بات کا یقین آتا تھا۔بادشاہ شیر نے اس کی لاپرواہی پر اس کو سخت الفاظ میں ڈانٹا اور سزا تجویز کی کہ اب اس کو پورا ایک ماہ ڈیوٹی دینا ہو گی۔یہ سن کر بی لومڑی کے ہوش اُڑ گئے۔
بادشاہ کے جانے کے بعد بھالو اور ہاتھی درخت کے پیچھے سے سامنے آئے اور یک زبان ہو کر بولے۔اب مزہ آیا کہ دوسروں کو تنگ کرنے کا انجام کتنا بُرا ہوتا ہے۔"
گدھا بن گیا شیر - تحریر نمبر 2300,"ایک دن ایک گدھا راستے میں چلا جا رہا تھا کہ اسے ایک کپڑے کا گٹھر نظر آیا۔اس نے جب یہ گٹھر کھولا تو حیران رہ گیا اس میں شیر کی کھال پڑی ہوئی تھی۔گدھا بہت خوش ہوا اور اس نے شیر کی کھال اوڑھ لی۔
”آہا!یہ تو بہت اچھی ہے۔اب میں کیسا لگ رہا ہوں۔یہ دیکھنے کے لئے گدھے نے قریبی تالاب میں جا کر اپنا عکس دیکھا“۔
”اب میں شیر بن گیا ہوں اب میں ان سب کو مزا چکھاؤں گا جو میرا مذاق اُڑاتے تھے“۔
گدھا بھاری قدموں سے جنگل میں داخل ہوا۔
پہلا جانور جس نے شیر یعنی گدھے کو دیکھا وہ تھا ہرن ”ش ش شیر․․․“ ہرن کانپتے ہوئے بولا اور خوفزدہ ہو کر درختوں کی طرف بھاگ گیا۔
”کتنا مزا آیا“۔گدھے نے اپنی کامیابی پر خوش ہو کر کہا۔
اتنے میں دیکھا کہ بی لومڑی آ رہی ہیں۔
(جاری ہے)
اس نے جو شیر کو دیکھا تو خوف سے کانپنے لگیں۔
”شیر صاحب آپ تو بہت معزز اور بڑے مرتبے والے اور اچھے جانور ہیں آپ مجھے نہ کھائیں“۔
لومڑی گدھے کے قدموں میں گر کر اس سے زندگی کی بھیک مانگنے لگی۔
جلد ہی پورے جنگل میں ہلچل مچ گئی کہ جنگل میں شیر آ گیا ہے․․․
بندر خوف زدہ ہو کر ایک درخت سے دوسرے درخت پر دوڑنے لگے۔خرگوش اپنے بلوں میں جا کر چھپنے لگے۔
”کتنے مزے کی بات ہے،اب مجھے انہیں شیر کی طرح دہاڑ کر ڈرا دینا چاہیے“۔گدھے نے اپنے آپ سے کہا اور پھر شیر کی طرح دہاڑا۔
لیکن اس کی دہاڑ میں الگ ہی آواز نکلی۔”ڈھینچوں۔ڈھینچوں․․․“
سب جانوروں نے یہ آواز سنی اور باہر آ گئے۔انہیں گدھے کی اصلیت جاننے میں دیر نہ لگی کہ یہ دراصل گدھا ہے جو شیر کی کھال میں آ گیا ہے۔
سب جانوروں نے آ کر گدھے کی وہ درگت بنائی کہ مت پوچھیں اُس کا کیا حال ہوا۔اس کے بعد گدھے نے توبہ کر لی کہ اب جنگل کے جانوروں کو تنگ نہیں کرے گا۔
اس کہانی سے ہمیں یہ سبق ملتا ہے کہ ”بے وقوف جیسا بھی بھیس پہنے اس کے بولنے سے ہی اس کی بے وقوفی کا پتہ چل جاتا ہے“۔"
دہشت زدہ - تحریر نمبر 2245,"محمد اویس بلوچ
میں اور حمزہ ضلع ایبٹ آباد کے ”روپڑ“ نامی علاقے کے ایک مدرسے کے طالب علم تھے۔ہمارے لئے یہ علاقہ بالکل نیا تھا۔میرپور سے صرف میں اور حمزہ ہی یہاں اجنبی تھے۔باقی تمام طلبہ مقامی تھے۔قاری صاحب نے مدرسے کے ایک گوشے میں ہمیں ایک کمرے کی جگہ دے دی تھی۔
یہ پہاڑی علاقہ تھا۔پہاڑوں پر اونچے نیچے اور گھنے گھنے درخت تھے۔
قریب ہی ایک گھنا جنگل بھی تھا۔ہم نے سن رکھا تھا کہ یہاں راتوں کو اکثر ریچھ اور ببر شیر جنگل سے نکل کر آبادی کا رُخ کرتے ہیں۔اس لئے میں اور حمزہ زیادہ باہر نہیں نکلتے تھے،رات کو تو بالکل بھی نہیں۔
ایک دن رات گیارہ بجے کا وقت تھا۔میں اور حمزہ کمرے میں بیٹھے اخبار کا مطالعہ کر رہے تھے۔
”دو آدم خوروں کی علاقائی قبرستان میں ایک قبر کھودنے کی کوشش۔
(جاری ہے)
“
حمزہ نے سرخی پڑھ کر اخبار میں سے نظریں ہٹا کر حیرانی کے ساتھ میری طرف دیکھا۔
اس سے پہلے کہ میں کچھ بولتا،اچانک ہمیں ایک زور دار آواز سنائی دی،جیسے کسی ٹین کی چادر پر کسی نے اوپر سے چھلانگ لگائی ہو۔ہم دونوں بہت گھبرا گئے تھے۔
”یہ ․․․․یہ کیسی آواز تھی؟“حمزہ نے سہمتے ہوئے مجھ سے پوچھا۔
”پتا نہیں۔“میں نے جواب دیا:”کوئی ریچھ یا ببر شیر وغیرہ تو نہیں آ ٹپکا․․․․؟“
”کک․․․․․کہیں یہ آ․․․․․آدم خور تو نہیں آ گئے․․․․؟“
”آ․․․․․․آدم خور․․․․․!“
ڈر کے مارے حمزہ کی زبان لڑکھڑا گئی اور زور زور سے ورد شروع کر دیا:”جل تُو جلال تُو،صاحبِ کمال تُو،آئی بَلا کو ٹال تُو۔
“
”کوئی نہیں ہے،ڈرو مت۔“میں نے حمزہ کی ہمت بڑھانے کی کوشش کرتے ہوئے کہا:”کوئی بلی ہو گی،جس نے باورچی خانے کی چھت پر چھلانگ لگائی ہو گی۔چھت لوہے کی چادر کی ہے۔“
اندر ہی اندر میں خود بھی بہت خوف زدہ تھا،کیونکہ ہم یہاں اجنبی تھے۔اب ہماری سمجھ میں کچھ نہیں آ رہا تھا کہ آخر ہم کریں تو کریں کیا۔
ہماری نظریں اس کھڑکی کی جانب ٹکی ہوئی تھیں،جس طرف سے ہمیں یہ آواز سنائی دی تھی۔
اب تو ہمیں وہاں سے ایک اور آواز بھی آنے لگی،جیسے کوئی جانور کوئی سخت چیز چبا رہا ہو۔
”یہ․․․․․یہ آواز تو ہڈی چبانے جیسی ہے۔“میں نے حمزہ کی طرف دیکھتے ہوئے اس سے کہا:”کہیں سچ مچ میں تو آدم خور نہیں آ گئے؟“
”آ․․․․․آدم خور․․․․․؟“حمزہ پھر ہکلایا اور شروع ہو گیا:”جل تُو جلال تُو،صاحبِ کمال تُو،آئی بَلا کو ٹال تُو۔
“
”چلو،باہر چل کر دیکھتے ہیں۔“میں یہ کہہ کر ہال کے دوسرے کونے کی طرف لپکا،جہاں ایک مضبوط لکڑی کا موٹا سا ڈنڈا دیوار کے ساتھ رکھا ہوا تھا،وہ اُٹھایا اور دروازے کی طرف چل پڑا۔
”نہیں احمد!“حمزہ نے میرا ہاتھ زور سے پکڑ کر کہا:”مجھے بہت ڈر لگ رہا ہے۔“
خیر،ہم نے حوصلہ کرکے دروازے کی جانب قدم بڑھانے شروع کر دیے۔
ابھی دروازے پہ پہنچنے ہی والے تھے کہ ایک بار پھر وہ زور دار آواز سنائی دی،اس بار اس آواز کے ساتھ کسی مرد کی ایک بارعب اور بھاری آواز بھی اُبھری۔ہم ٹھٹک کر رہ گئے۔ہمارے قدم سُست پڑ گئے۔حمزہ میرا اور میں اس کا منہ تکنے لگا:”آج تو بُرے پھنسے ہیں۔“میں نے کہا۔اور پھر میں اوپر دیکھتے ہوئے دل ہی دل میں بڑبڑایا:”یا اللہ!اب کیا کریں․․․․؟“
حمزہ کی زبان پہ وہی ورد اب تک جاری تھا:”جل تُو جلال تُو،آئی بَلا کو ٹال تُو۔
“
”ارے حمزہ!!!“ایک بار پھر وہ مردانہ بھاری بھرکم آواز اُبھری۔اس دفعہ تو اس نے حمزہ کا نام بھی لیا۔یہ سن کر ہم دہل گئے۔
”اُس․․․․اُس نے میرا نام پکارا ہے۔“حمزہ نے ڈر کے مارے مجھ سے چپکتے ہوئے کہا:”احمد!مم․․․․․مم․․․․․․مجھے بہت ڈر لگ رہا ہے۔“
حمزہ کے چہرے پر ہوائیاں اُڑ رہی تھیں،وہ زور زور سے جل تُو جلال تُو کا ورد بھی کیے جا رہا تھا۔
میں بھی منہ ہی منہ میں دعائیں پڑھ رہا تھا۔ہم دونوں حیرت زدہ رہ گئے۔میں پریشانی سے سر کھجا رہا تھا۔ہماری سمجھ میں کچھ نہیں آ رہا تھا کہ یہ کیا معاملہ ہے۔پھر اچانک مجھے ایک خیال آیا اور میں حمزہ سے مخاطب ہوا:”حمزہ!قاری صاحب اوپر چھت پر سوتے ہیں،کہیں یہ آواز ان کی تو نہیں ہے․․․․؟“
”ہاں․․․․ہاں ہو سکتا ہے شاید۔“حمزہ نے لرزتی ہوئی آواز میں جواب دیا۔
خوف کے مارے ہمارا بُرا حال تھا۔یہ خیال آتے ہیں جب ہمارا کچھ حوصلہ بڑھا تو ہم پھر دروازے کی طرف لپکے۔ابھی ہم اس کش مکش میں تھے کہ دروازہ کھولیں یا نہ کھولیں،وہ آواز پھر سے اُبھری:”احمد!باہر آؤ،ذرا بکرے کو دیکھو تو،کیا ہوا ہے اسے۔“
یہ سن کر میری تو جان میں جان آ گئی۔یہ قاری صاحب ہی تھے جو کب سے اوپر سے آوازیں لگا رہے تھے۔میرا تو خوف جاتا رہا،مگر حمزہ اب تک خوف زدہ تھا۔
کہنے لگا:”مجھے لگتا ہے یہ آدم خور ہی ہے،یہ ہمیں پھنسانے کے لئے ایسی چال چل رہا ہے۔“
حمزہ کی یہ بات سن کر میں دل ہی دل میں خوب ہنسا۔میں نے دروازہ کھولا۔ہم باہر آ گئے۔
جس طرف سے آواز آئی تھی،ہم اس طرف چل دیے۔میں آگے آگے اور حمزہ پیچھے پیچھے تھا۔
جب ہم وہاں پہنچے تو یہ دیکھ کر ہماری ہنسی چھوٹ گئی،ہم خود اپنے ہی اوپر خوب ہنسنے لگے۔
ہم نے دیکھا کہ وہ بکرا،جو آج کسی نے مدرسے کے لئے قاری صاحب کو وقف کر دیا تھا،ایک لوہے کی چادر سے بنے ہوئے ریڑھے سے بندھا ہوا تھا۔جب بکرا کچھ کھانے کی نیت سے باورچی خانے کی طرف بڑھا تھا تو اس سے بندھا ہوا وہ ریڑھا گرنے اور گھسٹنے کی وجہ سے آواز پیدا ہوئی تھی اور ہمیں جو ہڈی چبانے کی آواز آ رہی تھی،وہ آج صبح والی سوکھی روٹیوں کے چبانے کی آواز تھی،جو بکرے میاں بڑے سکون کے ساتھ چبا چبا کر لطف اندوز ہو رہے تھے۔"
مسٹر اُلٹ پلٹ - تحریر نمبر 2240,"سیدہ زینب علی،کراچی
مسٹر اُلٹ پلٹ اپنے بھتیجے وقار کے گھر رہنے آئے ہوئے تھے۔ان کی اکثر باتیں اُلٹی ہوتی تھیں۔وقار آٹھویں کا طالب علم تھا۔مسٹر اُلٹ پلٹ کیا آئے،اس کا گھر کشت زعفران بن کر رہ گیا۔مسٹر اُلٹ پلٹ کی باتوں پر ہنسی روکنا مشکل ہو جاتی تھی۔مسٹر اُلٹ پلٹ البتہ تلملا کر رہ جاتے کہ ان کی باتوں کو کوئی ”سیریس“ ہی نہیں لیتا۔
ایک روز انھوں نے وقار کو سوچوں میں گم دیکھا تو اس کے پاس چلے آئے:”کیا بات ہے بدخورار!“انھوں نے جلدی سے پوچھا۔
وقار چونکا:”کیا کہا بدخورار؟ہا ہا ہا چچا!برخوردار ہوتا ہے۔“وقار ہنستے ہوئے بولا۔
”وہی،ایک ہی بات ہے۔تم لوگ تو مذاق ہی بنا لیتے ہو؟“چچا خفگی سے بولے۔
”آپ کچھ فرما رہے تھے۔
(جاری ہے)
“وقار نے مسکراتے ہوئے یاد دلایا۔
”ہاں،ہاں۔یاد ہے ہمیں۔“مسٹر اُلٹ پلٹ نے اسے گھورا:”ہم پوچھ رہے تھے کہ بات کیا ہے،یوں سوچوں میں گم بیٹھے ہو؟“
”وہ چچا!میری سمجھ میں نہیں آ رہا ہے کہ کون سے مضمون کا انتخاب کروں،امی کہہ رہی ہیں کہ کمپیوٹر لو،ابو کا کہنا ہے حیاتیات کا مضمون لو،نویں میں کوئی ایک منتخب کرنا ہوتا ہے۔“وقار نے اپنی پریشانی بتا دی۔
”لو یہ کون سی مشکل بات ہے۔کمپیوٹر لو میاں کمپیوٹر۔بہت فائدے میں رہو گے۔“چچا فوراً بولے۔
”لیکن چچا․․․․․کمپیوٹر سے مجھے نیند آتی ہے۔“وقار منمنایا۔
”نیند آتی ہے؟ارے کیسے طالب علم ہو تم۔لڑکے تو کمپیوٹر ہی لیتے ہیں،ارے حیاتیات میں پودوں کا آپریشن کرکے کون سا گولڈ میڈل مل جائے گا۔“مسٹر اُلٹ پلٹ بھنا گئے۔
”لل․․․․․لیکن چچا!وہ دلچسپ مضمون ہے،کمپیوٹر کے بارے میں پڑھ پڑھ کر دماغ خراب کرنے سے تو بہت بہتر ہے۔“وقار نے تنک کر کہا۔
”ٹھیک ہے،ٹھیک ہے،جب اپنی مرضی کرنی تھی تو مجھ سے مشورہ مانگا ہی کیوں تھا؟تمہیں رکشے میں بٹھانا اور اونٹ کو سمجھانا ایک ہی بات ہے۔“مسٹر اُلٹ پلٹ بھنا کر کہتے ہوئے اُٹھے اور باہر نکل گئے۔جب کہ وقار ہنس ہنس کر لوٹ پوٹ ہوا جا رہا تھا۔"
بغل میں بچہ - تحریر نمبر 2112,"محمد اعجاز فاروق،لکی مروت
ریل گاڑی تیز رفتاری سے آگے بڑھ رہی تھی کہ اچانک ایک زور دار جھٹکا لگا اور ریل گاڑی جنگل کے بیچوں بیچ رُک گئی۔سارے مسافر پریشانی کے عالم میں ریل گاڑی سے اُتر گئے اور آگے انجن کی طرف بڑھ گئے،تاکہ رکنے کی وجہ معلوم کر سکیں۔شہاب الدین بھی اپنے بیٹے فیضان کے ساتھ نیچے اُتر گیا جو پچھلے دس گھنٹوں سے اپنے بیٹے بیوی کے ساتھ سفر کر رہا تھا۔
معلوم ہوا کہ انجن کی خرابی تقریباً ایک گھنٹے میں ٹھیک ہو گی۔
انتظار کے سوا کوئی چارہ نہیں تھا۔سب لوگ اِدھر اُدھر جنگل میں چلے گئے،تاکہ یہ ایک گھنٹہ کسی طرح سے گزر جائے۔شہاب الدین بھی انہی کے ساتھ جنگل کی طرف چلا گیا۔
جنگل میں کچھ دور جانے سے ان کو ایک نہر دکھائی دی،جس کے ساتھ پھل دار درخت بھی تھے۔
(جاری ہے)
سب نے جا کر خوب پانی پیا اور جنگلی پھلوں سے بھی لطف اندوز ہوئے۔
اچانک شہاب الدین نے اِدھر اُدھر نظریں دوڑائیں اور پھر چیخنے لگا:”میرا بیٹا کہاں گیا؟“سب اس کی طرف متوجہ ہوئے اور ان کے بیٹے کے غائب ہونے پر کچھ لوگ اس کی تلاش میں جنگل میں چلے گئے۔
ایک گھنٹہ ڈھونڈنے کے باوجود ان کا بیٹا کسی کو نظر نہیں آیا،جس کی وجہ سے سارے مسافر پریشان ہو گئے۔شہاب الدین کے چہرے پر آنسوؤں کی لڑی بن گئی تھی۔
مسافر تسلی دے رہے تھے۔کوئی کہہ رہا تھا کہ جنگل میں گم ہوا ہو گا۔کسی نے کہا کہ شیر نے اس کو اپنی خوراک بنایا ہو گا۔شاید پانی میں ڈوب گیا ہو گا۔سارے لوگ پریشانی کے عالم میں ایک دوسرے کو سوالیہ نظروں سے دیکھ رہے تھے کہ آخر کہاں گیا ہو گا؟شہاب الدین رو رو کر دعائیں مانگ رہا تھا۔
انجن ایک گھنٹے کے بعد ٹھیک ہو گیا اور ڈرائیور نے سب مسافروں کو ریل گاڑی میں بیٹھنے کا اشارہ دیا۔
شہاب الدین لڑکھڑاتے قدموں سے اپنے ڈبے میں داخل ہوا۔جونہی وہ اپنے ڈبے میں داخل ہوا تو اگلا لمحہ حیران کن تھا اور ان کی خوشی کی کوئی انتہا نہ رہی۔ان کا بیٹا برتھ پر مزے کی نیند میں خراٹے لے رہا تھا۔اس نے خوشی سے پھولے نہ سماتے ہوئے سب مسافروں کو بلایا اور انھیں بھی اپنی خوشی میں شامل کر لیا۔بیوی نے بتایا کہ وہ تو تمہارے ساتھ گیا ہی نہیں تھا۔اس نے اپنے بیٹے کو جگایا اور گلے لگا کر خوب پیار کیا۔
اس دوران مسافروں میں سے ایک مسافر نے کہا:”بغل میں بچہ،شہر میں ڈھنڈورا۔“"
چچا آزاد کا کیک - تحریر نمبر 2067,"سیدہ زینب علی،کراچی
چچا آزاد ایک بڑے سرکاری عہدے پر فائز تھے۔ایک دن اتوار کو حیرت انگیز طور پر صبح ہی صبح اُٹھ گئے تھے۔ان کی بیگم اور بچے سو رہے تھے ۔آج کیک کھانے کو ان کا دل چاہ رہا تھا۔بیگم سو رہی تھیں اور ابھی سب دکانیں بھی بند تھیں۔آخر انھوں نے سوچا کہ کیوں نہ خود ہی کیک بنا لیں۔بس یہ خیال آتے ہی وہ کھڑے ہوئے اور باورچی خانے کی طرف لپکے۔
انھوں نے پہلے تو اِدھر اُدھر نگاہیں دوڑائیں پھر آگے بڑھ کر پکوان کی ترکیبوں والی کتاب اُٹھائی۔انھوں نے اس میں سے کیک بنانے کی ترکیب نکالی اور اشیاء کے نام پڑھنے لگے۔
پہلے نمبر پر میدہ لکھا تھا۔نظر کمزور ہونے کی وجہ سے میدے کی جگہ بیسن نکال لیا۔اب ان کو انڈا درکار تھا۔انڈا نکال کر اسے توڑنے ہی والے تھے کہ وہ ان کے ہاتھ سے چھوٹ کر زمین پر جا گرا۔
(جاری ہے)
انھوں نے جھنجلا کر پیر پٹخے اور دوسرا انڈا نکال کر ڈال دیا۔اب انھوں نے پسی چینی اور کوکو پاؤڈر کی تلاش شروع کی۔پسی چینی تو مل گئی،مگر کوکو پاؤڈر نہ ملا۔تنگ آکر انھوں نے اس کو تلاش کرنا ترک کیا اور پسی چینی کا پیکٹ اُٹھا کر اس پتیلے میں ڈالنے لگے،مگر ان کی نظریں اس وقت پتیلے کے بجائے کتاب پر تھیں،جس کا نتیجہ یہ نکلا کہ آدھی سے زیادہ چینی نیچے گر گئی۔
انھوں نے اسے صاف کرنے کی زحمت نہ کی اور اب بیکنگ پاؤڈر کی تلاش میں تھے۔وہ تو نہ ملا،لیکن سرکے کو عرقِ گلاب سمجھ کر پتیلے میں ڈال دیا۔اچانک ان کو یاد آیا کہ وہ تیل ڈالنا بھول گئے ہیں۔یہ یاد آتے ہی وہ تیل کی طرف لپکے اور اس کا پیکٹ اُٹھا لائے۔پیکٹ کھولنے کے دوران ہی وہ پھٹ گیا آدھا تیل نیچے بہہ گیا۔باقی پتیلے میں اُلٹ دیا۔اس کے بعد انھوں نے ان سب کا آمیزہ بنایا اور پتیلا اُٹھا کر اوون کی طرف بڑھے ،مگر اسی وقت نیچے پڑے انڈے اور گرے ہوئے تیل سے ان کا پیر بُری طرح پھسلا اور پتیلے سمیت گر پڑے۔
ان کی چیخ سن کر بیگم ہڑبڑا کر اُٹھ بیٹھیں اور باورچی خانے کی طرف بھاگیں،مگر باورچی خانے میں داخل ہوتے ہی ان کے منہ سے چیخ نکل گئی۔اس وقت وہ جگہ باورچی خانہ کہلانے کے لائق نہیں تھی۔
”یہ․․․․․یہ کیا کیا آپ نے؟اب آپ خود ہی یہاں کی صفائی کریں گے،ورنہ آج کھانا نہیں ملے گا۔“
انھوں نے غصے سے دھمکی دی۔چچا یہ دھمکی سن کر فوراً اُٹھے،مگر جب باورچی خانے کی حالت دیکھی تو وہ چکرا گئے۔اگر یہ ان کی بیگم کو پتا چل جاتا کہ انھوں نے کیک بنانے کے لئے پتیلے میں کیا کیا ڈالا ہے تو ان کا خیال یہی ہوتا کہ یہ کیک کھانے کے بجائے گرانے کے ہی قابل تھا۔"
سب کے سب - تحریر نمبر 2053,"اُسیدالرحمن،کراچی
ایک شخص سڑک سے گزر رہا تھا۔اچانک اس کی نظر پانچ ہزار کے نوٹ پر پڑی جو سڑک کی ایک طرف کھڑی گاڑی کے ٹائر کے نیچے دبا تھا۔ اس نے گاڑی کے آس پاس دیکھا کہ کوئی ہے تو نہیں،پھر گاڑی کے ٹائر کے پاس بیٹھ کر نوٹ نکالنے کی بہت کوشش کی ،مگر نوٹ نہیں نکلا۔ اس نے گاڑی کا دروازہ کھولنے کی کوشش کی،مگر وہ لاک تھا۔
گاڑی کو دھکا لگانے کی کوشش کی،لیکن گاڑی ٹس سے مس نہ ہوئی۔
تھک ہار کر وہ سڑک پار کرکے سامنے ایک اوپن ایئر کیفے میں بیٹھ گیا،جو کھچا کھچ بھرا ہوا تھا۔اس نے کرسی اس زاویہ پر رکھی کہ گاڑی پر نظر رہے۔
اچانک ایک فٹ بال اُچھلتی ہوئی ٹائر کے پاس آکر رک گئی۔وہ دھک دھک کرتے دل کے ساتھ کرسی پر پہلو بدلنے لگا۔ایک لڑکا جس کی وہ فٹ بال تھی،آیا اس نے کک لگائی اور وہ جا وہ جا۔
(جاری ہے)
اس کی جان میں جان آئی۔
پھر ایک خاتون گاڑی کے پاس آکر رکیں۔انھوں نے باسکٹ زمین پر رکھی اور پسینا صاف کرنے لگی۔اس شخص نے بے چینی سے اپنی اُنگلیاں چٹخانی شروع کر دی،لیکن اس کے جانے کے بعد اس نے سکون کا سانس لیا ہی تھا کہ ایک جمعدار آکر اس روڈ کی صفائی کرنے لگا۔اس کا تو حال ہی بُرا ہو گیا کہ اب تو نوٹ ہاتھ سے گیا۔
لیکن خیر گزری جمعدار کی نظر بھی نوٹ پر نہ پڑی اور وہ اِدھر اُدھر جھاڑو مار کر چل پڑا۔
اچانک ایک شخص تیزی سے گاڑی کی چابی اُنگلی میں گھماتا آیا اور گاڑی کا دروازہ کھول کر بیٹھا اور روانہ ہو گیا۔
اس نے اِدھر اُدھر نظر ڈالتے ہوئے اُٹھا ہی تھا کہ کیفے میں بیٹھے تمام لوگ تیزی سے اُٹھے اور بھاگ کر وہاں پہنچ گئے،جہاں نوٹ پڑا تھا۔ اچانک بھگدڑ کی وجہ سے وہ لڑکھڑا کر گر پڑا اور اپنے ماتھے پر ہاتھ رکھ کر وہیں بیٹھ گیا۔"
کھانا اور ڈنڈا - تحریر نمبر 2048,"اُسیدالرحمن،کراچی
کسی گاؤں کے لوگ بہت زیادہ مہمان نواز تھے۔ان کے گاؤں میں کوئی مہمان آجائے تو بہت آؤ بھگت کیا کرتے تھے۔ایک دفعہ ان کے گاؤں میں ایک مہمان آیا۔گاؤں والوں نے اس کے آگے طرح طرح کے کھانے دسترخوان پر چُن دیے۔ساتھ ہی ایک بڑا سا ڈنڈا رکھ دیا۔مہمان کھانے دیکھ کر بہت خوش ہوا،لیکن ڈنڈا دیکھ کر ڈر گیا۔
میزبانوں سے پوچھا:یہ ڈنڈا کیوں رکھا ہے؟“
انھوں نے کہا:”یہ ہماری روایت ہے۔آپ ڈریں نہیں اور کھانا شروع کریں۔“
مہمان اَڑ گیا کہ پہلے مجھے ڈنڈے کی حقیقت سے آگاہ کریں۔میزبان لاکھ قسمیں کھائیں کہ اس سے آپ کو کوئی نقصان نہیں ہو گا،لیکن مہمان نے کھانا کھانے سے انکار کر دیا۔دل ہی دل میں وہ ڈر رہا تھا کہ کھانا کھلانے کے بعد یہ لوگ میری درگت بنائیں گے۔
(جاری ہے)
مہمان کا کھانا کھانے سے انکار سن کر پورے گاؤں میں کھلبلی مچ گئی۔
ایک بزرگ کو مہمان کے پاس لایا گیا کہ وہ ڈنڈے کی حقیقت بیان کریں۔بزرگ ڈنڈا دیکھ کر غصے ہوئے اور کہا اتنا لمبا ڈنڈا نہیں رکھتے۔ اسے تین فٹ کم کرو۔ڈنڈے کو فوراً تین فٹ کم کیا گیا،لیکن مہمان اب بھی کھانے سے انکاری تھا۔وجہ ڈنڈے کی اب بھی لمبائی پانچ فٹ تھی۔گاؤں والے بہت پریشان ہوئے ایک اور بزرگ جن کی عمر نوے برس ہو گی ان کو لایا گیا۔
وہ بھی ڈنڈے کی لمبائی دیکھ کر آگ بگولا ہو گئے۔کہنے لگے کہ ہاتھ کی لمبائی کے مطابق چھڑی رکھتے ہیں۔اس کو کم کرو۔ڈنڈے کٹ کر چھڑی کے برابر ہو گیا۔اب چھڑی سے تو مہمان کو کوئی ڈر نہ تھا،لیکن اس کا تجسس برقرار تھا کہ اس ڈنڈے کی اصل حقیقت ہے کیا؟
آخر ایک بزرگ کو جن کی بھنوؤں اور پلکوں کے بال تک سفید تھے ڈنڈا ڈولی کرکے لایا گیا۔انھوں نے چھڑی دیکھی تو برس پڑے اور کہنے لگے،پیالی میں ایک تنکا رکھا جاتا ہے تاکہ اگر مہمان کے دانتوں میں گوشت کا کوئی ریشہ رہ جائے تو وہ اسے نکال سکے۔ڈنڈے کی حقیقت جان کر مہمان نے سکون کا سانس لیا،پیٹ بھر کر کھانا کھایا اور گاؤں والوں کا شکریہ ادا کرکے اپنی راہ ہو لیا۔"
اُلٹ پلٹ - تحریر نمبر 2014,"اُمِ ابراہیم مصطفی
شرفو بہت شریف،سیدھا سادہ،لیکن بے وقوف نوکر تھا۔ایک دن بیگم صاحبہ نے اس سے کہا:”شرفو!میں ذرا باہر جا رہی ہوں۔میری ایک سہیلی آنے والی ہے،تم اسے ڈرائنگ روم میں یا میرے کمرے میں بیٹھانا اور دیکھو وہ سیدھی سادھی سی خاتون ہیں تم انھیں پریشان مت کرنا۔کوئی گڑبڑ نہیں ہونی چاہیے۔“
”ٹھیک ہے بی بی جی!آپ فکر نہ کریں۔
“
بیگم صاحبہ کے جانے کے تھوڑی دیر بعد کال بیل بجی۔شرفو نے دروازہ کھولا تو سامنے اسے ایک سیدھی سادھی سی عورت دکھائی دی۔شرفو نے اسے سر سے پاؤں تک دیکھا۔
”السلام علیکم!میں بیگم صاحبہ سے ملنے آئی ہوں۔دراصل وہ․․․․“عورت نے جیسی ہی کہنا شروع کیا،شرفو ایک دم سے بولا:”ارے رے رے،آپ کو کچھ کہنے کی ضرورت نہیں ہے۔
(جاری ہے)
بیگم صاحبہ نے آپ کے بارے میں سب کچھ بتا دیا ہے۔
آپ اندر آئیے،تشریف لائیے،آرام سے بیٹھ جائیں۔شرفو خاتون کو اصرار کرکے اندر لے گیا۔دراصل میں ان سے یہ کہنے آئی تھی کہ․․․․“خاتون مزید کچھ کہنے لگی،شرفو نے اس کو چپ کروا دیا:”ارے آپ وضاحت نہ دیں مجھے سب کچھ بیگم صاحبہ نے بتا دیا ہے،بس آپ آرام سے بیٹھ جائیں۔“
شرفو میاں بسکٹ اور نمکو وغیرہ بھی لے آئے اور کہا:”آپ یہ لیں نا۔
“
”ارے رے رے نہیں نہیں،میں،م،م،م مجھے کچھ نہیں کھانا،میں تو بس․․․․وہ ایک دم گھبرا گئی۔
”نہیں محترمہ!آپ تکلف نہ کریں،ہماری بیگم صاحبہ ناراض ہوں گی۔“
شرفو کے بے حد اصرار پر خاتون چیزوں کو بڑی رغبت سے کھانے لگی۔
اتنے میں دروازے پر پھر گھنٹی بجی۔شرفو نے جا کر دیکھا۔ایک خاتون کھڑی تھیں۔
”جی آپ کون؟“شرفو نے تعجب سے سامنے کھڑی عورت کو دیکھا۔
”میں مسز عاطف سے ملنے․․․․“
شرفو نے عورت کی بات کاٹ دی:”جی آپ تھوڑا سا انتظار کریں۔بیگم صاحبہ کہیں گئیں ہوئی ہیں۔آپ پھر کبھی آجائیے گا،ابھی ڈرائنگ روم میں ان کی سہیلی تشریف رکھتی ہیں۔“
شرفو نے اپنی طرف سے بہت عقل مندی سے بات کی۔
”لیکن میں ضروری کام سے آئی ہوں۔“عورت بولی۔
”دیکھیں جی کام کے لئے بہت سی ماسیاں آتی ہیں ہم ہر ایک کو کام نہیں دے سکتے نا۔
“شرفو اپنی موج میں بولا۔
”کیا!میں تمہیں کام والی ماسی نظر آتی ہوں!تمہیں تمیز نہیں،میں جا رہی ہوں،فرزانہ سے تمہاری شکایت کروں گی۔“عورت غصے میں بڑبڑاتی ہوئی چلی گئی۔
شرفو نے شکر ادا کیا کہ عورت گئی اور پھر اندر خاتون کے پاس آیا،جو کھانے سے اب فارغ ہو چکی تھیں۔
”اگر آپ کو بیگم صاحبہ کے کمرے میں بیٹھنا ہے تو وہاں چلیے۔
“
شرفو عورت کو بہت اصرار کرکے بیگم صاحبہ کے کمرے میں چھوڑ کر آیا تو بیگم صاحبہ بھی آگئیں:”شرفو!میری مہمان آئیں ہیں کیا؟کہاں ہیں وہ؟“
”جی بیگم صاحبہ!وہ آپ کے کمرے میں ہیں۔“
”اچھا ٹھیک ہے ،دو چائے بھجوا دو۔“
بیگم صاحبہ کمرے میں گئیں تو وہاں ان کو اپنی سلائی والی عورت ریحانہ بیٹھی ہوئی ملی۔
”ریحانہ تم!یہاں کیا کر رہی ہو؟“بیگم صاحبہ نے حیرت سے پوچھا۔
ان کو شرفو کی بے وقوفی کا اندازہ بھی ہوا۔
”بیگم صاحبہ!میں تو آپ سے سلائی کے پیسے لینے آئی تھی،مگر آپ کے نوکر نے ایک نہ سنی۔“اس نے ساری بات بتا دی۔
”اُف شرفو!شرفو!اِدھر آؤ،یہ تم نے انھیں کیوں پکڑ کر یہاں بیٹھایا ہے؟اور میری مہمان کہاں ہے؟“
بیگم صاحبہ !یہی تو ہیں آپ کی مہمان سیدھی سادھی سی خاتون۔“
”شرفو!تم اس حد تک بے وقوف ہو،یہ مجھے اندازہ ہو گیا ہے۔
یہ تو ریحانہ ہے،کپڑے سلائی والی۔“بیگم رضوانہ سر پکڑ کر بیٹھ گئیں۔
اُدھر شرفو صاحب بڑبڑاتے ہوئے باہر کو لپکے ۔اسی وقت سیٹھ صاحب اندر داخل ہوئے تو وہ ان سے ٹکرا گئے۔
”اوہ․․․․صاحب جی!معاف کر دیں۔“شرفو نے کہا۔
”کیا ہوا،اتنے ہڑبڑائے ہوئے کیوں ہو؟“عاطف صاحب بولے۔
ارے صاحب جی!بیگم صاحب کو شاک (صدمہ) لگا ہے۔
“شرفو صاحب انجانے میں اعلیٰ قسم کی اردو بول گئے۔
”کیا کہا؟“عاطف صاحب گھبرا کر پلٹے:”فرزانہ!فرزانہ کہاں ہو،کیا ہوا؟“
”ارے نہیں صاحب جی!وہ سیدھی سادھی عورت نے شاک دے دیا۔“شرفو مزید ہڑبڑایا۔
”کیا کہہ رہے ہو تم۔“سیٹھ صاحب بولے۔
ادھر شرفو کے پیچھے بیگم صاحبہ نمودار ہوئیں۔اس سے پہلے کہ وہ شرفو کو باتیں سناتیں شرفو تو یہ جا وہ جا۔
بیگم صاحبہ سر پکڑ کر بیٹھ گئیں اور سیٹھ صاحب بھی کچھ کچھ سمجھ گئے اور وہ بھی وہیں کھڑے کھڑے مسکرانے لگے۔"
آقا اور نوکر - تحریر نمبر 1992,"محمد خرم رفیق پرہار،بہاول پور
کسی زمانے میں چین میں ایک امیر احمق آدمی رہتا تھا۔اس کا نام پنگ سن تھا۔اس کا ایک نوکر پوشیح تھا۔وہ اپنے آقا سے بھی زیادہ بے وقوفی کی حرکتیں کرتا تھا۔ایک دن پنگ سن نے سوچا کہ دریا کے کنارے چہل قدمی کریں۔اس نے اپنے جوتے پہنے خیال نہیں کیا کہ ایک جوتے کا نلا موٹا ہے اور ایک کا پتلا۔
وہی جوتے پہن کر ٹہلنے لگا۔پیچھے پیچھے اس کا نوکر بھی تھا۔تھوڑی دیر چلنے کے بعد پنگ سن کو محسوس ہوا کہ چلنے میں دقت پیش آرہی ہے۔ایک پیر دوسرے کے مقابلے میں نیچے چلا جاتا تھا۔نوکر سے کہا:”میرے پیر میں شاید کچھ تکلیف ہے۔“
نوکر نے جواب دیا:”شاید بارش سے سڑک پر گڑھے پڑ گئے ہیں۔“
ایک آدمی اُدھر سے گزر رہا تھا۔
(جاری ہے)
اس نے ان کی بات سنی اور کہا:”جناب!سڑک بالکل برابر اور چکنی ہے۔
بارش بھی عرصے سے یہاں نہیں ہوئی۔“
”پھر میرے پیر کیوں اوپر نیچے جا رہے ہیں؟“ پنگ سن نے پوچھا۔
اجنبی نے کہا:”جناب !آپ ایک موٹے تلے کا اور ایک پتلے تلے کا جوتا پہنے ہوئے ہیں۔اس کی وجہ سے آپ کو چلنے میں تکلیف ہو رہی ہے۔اگر آپ کے دونوں جوتوں کے تلے برابر ہوں تو چلنا کچھ دشوار نہیں ہو گا اور آپ کو ٹہلنے میں لطف آئے گا۔
“
پنگ سن نے جوتوں کی طرف دیکھا اور یقین ہو گیا کہ آدمی ٹھیک کہہ رہا ہے۔اس نے اپنے نوکر سے کہا:”گھر جاؤ اور میرے لئے جوتوں کا دوسرا جوڑا لے آؤ۔“
نوکر گھر پہنچا۔اس نے دوسرا جوڑا دیکھا تو وہ ایک جیسا نہیں تھا۔ایک کا نلا موٹا تو دوسرا نلا پتلا تھا۔اس نے سوچا یہ تو ویسے ہی جوتے ہیں جیسے اس کا آقا پہنے ہوئے ہیں اور جن کی وجہ سے ان کو تکلیف پہنچ رہی ہے تو پھر ان جوتوں کو لے جانے کا کیا فائدہ۔
وہ خالی ہاتھ واپس آگیا۔
پنگ سن نے اسے دیکھا تو پوچھا:”میرے دوسرے جوتے کہاں ہیں؟“
نوکر نے جواب دیا:”میرے آقا!آپ نے جوتے لانے کا کہا تھا۔میں نے ان جوتوں کو غور سے دیکھا تو پتا چلا وہ بھی بالکل ایسا ہی جوڑا ہے۔ایک کا نلا پتلا اور ایک کا موٹا ہے۔اس لئے میں نہیں لایا۔“
”میں خوش قسمت ہوں کہ مجھے تم جیسا عقل مند نوکر ملا ہے۔آج شاید قسمت میں تکلیف ہی لکھی تھی۔“پنگ سن نے کہا اور انہی جوتوں کے ساتھ چہل قدمی کرتے رہے۔"
شیخ چلی کے خیالی پلاؤ - تحریر نمبر 1941,"حرا باسط
پیارے بچو!شیخ چلی کا نام تو آپ نے یقینا سنا ہو گا اور اس کی کہانیاں پڑھ کر لطف اندوز بھی ہوئے ہوں گے۔آج ہم اس کی حماقت سے بھرپور کہانی سناتے ہیں۔کسی گاؤں میں ایک بڑھیا رہتی تھی جس کا ایک ہی بیٹا تھا،جس کا نام چلی تھا۔وہ بہت کام چور،بے وقوف،سست اور کاہل تھا۔اسے بس ایک ہی کام آتا تھا،شیخی بگھارنے کا۔
جہاں چند لوگوں کو اکٹھے بیٹھے دیکھتا،ان کے قریب جا کر خود بھی بیٹھ جاتا اور انہیں گفتگو کا موقع دیئے بغیر اپنے جھوٹے سچے کارنامے بیان کرنے لگتا۔گاؤں کے لوگ اس کی اس عادت سے بہت تنگ تھے اور اس کا نام ہی”شیخ چلی“ رکھ دیا تھا۔وہ اپنے نام کی طرح بڑے بڑے خیالی منصوبے بناتا لیکن کسی پر عمل نہیں کرتا۔ایک دن اس کے ”خیالی پلاؤ“ پکانے کی عادت سے چڑ کر ایک شخص نے اس سے کہا:”شیخ صاحب!آپ اتنے بڑے منصوبے کیوں بناتے ہیں؟
آپ نے ایک ہفتے بعد اس دنیا سے کوچ کر جانا ہے،اپنی موت کا خیال کریں“۔
(جاری ہے)
یہ سننا تھا کہ بے وقوف شیخ چلی کو ایک ہفتے بعد اپنی موت کا یقین ہو گیا اور اس نے اس کی تیاری شروع کر دیں۔پہلے اس نے قبر کھدوائی اور اس میں جا کر لیٹ گیا۔چھ دن گزر گئے،کچھ نہ ہوا، ساتویں روز شیخ چلی نے سوچا کہ یہ اس شخص کے بتائے ہوئے ایک ہفتے کا آخری دن ہے،شاید اب موت کا فرشتہ آنے والا ہے۔وہ یہ سوچ ہی رہا تھا کہ اس کے کان میں آواز پڑی”اگر کوئی اللہ کا نیک بندہ،انڈے کی ٹوکری میرے گھر پہنچا دے تو میں اسے اجرت میں ایک اشرفی دوں گا“۔
شیخ چلی اشرفی کا نام سن کر قبر سے باہر نکل آیا اور انڈے کی ٹوکری اٹھا کر سر پر رکھ لی۔یہ دیکھ کر ٹوکری کے مالک نے کہا،”شیخ صاحب،ذرا سنبھال کر لے جانا،انڈے ٹوٹنے نہ پائیں،ورنہ ایک دمڑی بھی نہیں دوں گا،الٹا ہرجانہ لے لوں گا“۔
شیخ چلی بڑے غرور سے بولا،میاں صاحب!میں شیخ چلی ہوں،کوئی چھوٹا موٹا شخص نہیں ہوں،پورا گاؤں مجھے جانتا ہے“،یہ کہہ کر وہ انڈے کی ٹوکری لے کر چل پڑا۔
خیالی پلاؤ پکانے کی تو عادت تھی ہی،سر پر انڈوں کی ٹوکری رکھ کر راستہ چلتے ہوئے اس کی ذہنی رو بہک گئی اور لگا خیالی پلاؤ پکانے، ”انڈے پہنچانے کی مزدوری مجھے ایک اشرفی ملے گی،بڑی رقم ہے،اس سے میں مرغی خریدوں گا،وہ انڈے دے گی، انڈے بیچ کر بکری لوں گا،جو بچے دے گی،بکری کے بچے بیچ کر گائے لوں گا۔گائے دودھ دے گی،میرے بچے دودھ مانگیں گے تو میں ان سے کہوں گا،”یہ لو دودھ“،اتنا کہتے ہوئے اس نے ٹوکرا پکڑے دونوں ہاتھ ہٹا لیے،جس کی وجہ سے وہ زمین پر گر پڑا اور سارے انڈے ٹوٹ گئے۔
انڈے کے مالک نے جب یہ منظر دیکھا تو وہ آہ و بکا کرتے ہوئے بولا،”ہائے میرے انڈے“،دوسری طرف شیخ چلی روتے ہوئے دہائی دے رہا تھا،”ہائے میرے بچے“۔ دونوں کی آہ وزاری سن کر لوگ جمع ہو گئے اور شیخ چلی کی بات سن کر اسے باور کرایا کہ”تمہاری تو شادی بھی نہیں ہوئی،بچے کہاں سے آگئے جو تم رو رہے ہو،ہاں انڈوں کے مالک کا تم نے جو نقصان کیا ہے،اس کا ہرجانہ تمہیں دینا پڑے گا۔“ بات شیخ چلی کی ماں تک پہنچی،اس نے وہاں آکر ہرجانے کی رقم ادا کرکے شیخ چلی کی گلوخلاصی کرائی۔"
میاں کنجوس - تحریر نمبر 1901,"نائمہ راضیہ
کہتے ہیں جب گیدڑ کی شامت آتی ہے تو وہ شہر کا رُخ کرتا ہے،مگر جب میاں کنجوس کی شامت آئی تو ان کی بیوی نے ان سے آموں کی فرمائش کر دی۔میاں کنجوس کا اصل نام حامد خاں تھا،مگر محلے کا ہر چھوٹا بڑا کنجوسی کی وجہ سے ان کو ’میاں کنجوس‘ کہتا تھا۔خیر،میاں کنجوس نے فرمائش سن تو لی،پھر بہت ہمت کرکے اپنے صندوق میں سے کچھ پیسے نکالے اور بہت شان سے اپنی جیب میں رکھ کر بازار کا رُخ کیا۔
سب سے پہلے ایک آم والے کے پاس پہنچے اور دام معلوم کیا تو پتا چلا ڈیڑھ سو روپے کلو․․․․یہ سنتے ہی میاں کنجوس کانوں کو ہاتھ لگاتے ہوئے بولے:”ارے بھئی،اتنے مہنگے!کچھ تو کم کرو۔“
یہ سن کر آم والے نے جواب دیا:”اس سے سستے لینے ہیں تو آگے جاؤ۔
(جاری ہے)
“
میاں کنجوس فوراً آگے ہو لیے۔آگے چل کر دام دریافت کرنے پر معلوم ہوا کہ آم ڈیڑھ سو روپے کلو ہی ہیں۔
دام سن کر کنجوس میاں بُرا سا منہ بنا کر اس سے بولے:”خدا کا خوف کرو،اتنے مہنگے آم بیچتے ہو۔“
”اتنا عمدہ مال سستا نہیں ملے گا۔“آم والے نے کہا۔
اب میاں کنجوس ایک اور آم والے کے پاس پہنچے۔آموں کی حالت قابل دید تھی۔پچکے،گلے سڑے جن سے رس بہہ رہا تھا۔ہزاروں کی تعداد میں مکھیاں،بھنبھنا رہی تھیں۔
میاں کنجوس نے پوچھا:”بھئی آم کیا کلو دیے ہیں؟“
آم والے نے جواب دیا:”سب سے سستا لگایا ہے۔
صرف اسی روپے کلو۔“
میاں کنجوس غصے سے جھنجھلائے اور بولے:”اتنے خراب آم اسی روپے کلو۔“آم والے نے کہا:”بابو جی!اس سے سستا آم کہیں نہیں ملے گا۔ہاں آپ کو مفت چاہئیں تو وہ سامنے کنوئیں پر آم کا درخت لگا ہے وہاں سے توڑ لو۔“
یہ سن کر میاں کنجوس بہت خوش ہوئے اور بھاگے بھاگے جا کر کنویں پر چڑھ گئے اور اُچھل اُچھل کر آم توڑنے لگے۔
اچانک ان کا پیر پھسل گیا اور میاں کنجوس کنویں میں جا گرے۔وہ تو خیر ہوئی کہ کنواں خشک تھا،مگر میاں کنجوس گرتے ہی اُٹھ کھڑے ہوئے اور کپڑے جھاڑ کر کنویں میں پڑے ہوئے آم اُٹھا کر جھولی میں بھرنے لگے،مگر جب اُوپر نظر اُٹھائی تو بہت پریشان ہوئے کہ اب کنویں سے کس طرح نکلا جائے۔یہ خیال آتے ہی میاں کنجوس لگے چیخنے چلانے․․․․
اسی وقت اُدھر سے ایک گھوڑا گاڑی والا گزرا۔
اس نے جب یہ آوازیں سُنیں اور میاں کنجوس کو کنویں میں دیکھا تو اسے رحم آگیا اور اس نے اپنی گھوڑا گاڑی کا رسا نکالا اور کنویں کے اندر لٹکا کر اُوپر سے رسا مضبوطی سے پکڑ لیا اور کہا کہ رسا پکڑ کر آجائیں۔
میاں کنجوس نے ایسا ہی کیا،مگر ابھی ذرا سا ہی چڑھے تھے کہ گھوڑا گاڑی والا ان کا وزن نہ سہہ سکا اور دھڑام سے کنویں میں آن گرا اور میاں کنجوس دوبارہ کنویں میں پریشان ہو کر چلانے لگے۔
ان کے ساتھ گھوڑا گاڑی والے نے بھی چلانا شروع کر دیا۔
اچانک اس آم کے درخت کا مالک وہاں پہنچ گیا۔اس نے دیکھا اور حیران ہو کر پوچھا کہ تم دونوں کنویں میں کیا کر رہے ہو؟تب میاں کنجوس نے تمام بات اُس آموں کے مالک کو بتائی۔
مالک نے کہا:”اگر آپ مجھے دو سو روپے دیں تو میں آپ کو نکال دوں گا۔“
یہ سن کر میاں کنجوس نے چارونا چار وعدہ کر لیا اور جب دونوں کو مالک نے باہر نکال دیا تو میاں کنجوس نے مجبوراً دو سو کے نوٹ مالک کو دیے اور خالی ہاتھ گھر آگئے۔"
بھوت کا راز - تحریر نمبر 1895,"محمد اقبال شمس
بارہ سال کا کاشف بہت شریر لڑکا تھا۔شرارت پر وہ اکثر والدین اور دادی سے ڈانٹ کھاتا۔اس کی بہن علیزے اس سے ایک سال بڑی تھی۔کاشف کی پھوپی دوسرے شہر سے اپنے بچوں شان اور فائزہ کے ساتھ ان کے گھر آئی ہوئی تھیں،وہ دونوں بہن بھائی کاشف اور علیزے کے ہم عمر تھے۔ایک دن بچوں نے دادی سے کہانی سنانے کی فرمائش کی تو وہ راضی ہو گئیں۔
شان بولا:”نانی!کوئی بھوت کی کہانی مت سنائیے گا،مجھے بڑا خوف آتا ہے بھوتوں کی کہانیوں سے۔“
یہ سننا تھا کہ کاشف کے کان کھڑے ہو گئے۔ایک شرارتی مسکراہٹ اس کے لبوں پر اور آنکھوں میں ایک چمک سی آگئی۔علیزے اسے معنی خیز نظروں سے دیکھنے لگی۔
کہانی ختم ہونے کے بعد علیزے نے کاشف سے کہا:”لگتا ہے،تم شان کو بھوت بن کر ڈراؤ گے۔
(جاری ہے)
“
کاشف منہ پر اُنگلی رکھتے ہوئے بولا:”آہستہ بولو۔سچ،بڑا مزہ آئے گا۔رات کو جب وہ سو جائے گا تو میں اسے بھوت بن کر ڈراؤں گا۔حالت دیکھنے والی ہو گی اس کی۔“
رات ہو چکی تھی۔کاشف اور شان الگ کمرے میں سو رہے تھے۔شان کے سونے کے بعد کاشف اُٹھا اور چپکے سے باہر جاکر اس نے بھوت کا گیٹ اپ اختیار کیا۔اب اس کے قدم اپنے کمرے کی طرف بڑھنے لگے،جہاں شان سو رہا تھا۔
کمرے میں مدہم روشنی تھی۔کاشف آہستہ آہستہ قدم بڑھاتا ہوا شان کی طرف بڑھ رہا تھا۔اس نے دیکھا کہ شان چادر اوڑھے بے خبر سو رہا ہے۔اس سے پہلے کہ وہ چادر ہٹا کر شان کو ڈراتا،اچانک کسی نے اس کے کندھے پر ہاتھ رکھا۔کاشف نے جو گھوم کر دیکھا تو اس کی روح فنا ہو گئی۔علیزے اور فائزہ دادی جان کے کمرے میں تھیں۔علیزے جاگ رہی تھی۔اسے معلوم تھا کہ کاشف،شان کو بھوت بن کر ڈرائے گا۔
ابھی تھوڑی ہی دیر ہوئی تھی کہ اچانک علیزے کو کاشف کی چیخ سنائی دی۔اسی دوران فائزہ بھی اٹھ گئی اور مسکرانے لگی۔اسے دیکھ کر علیزے کو بڑی حیرت ہوئی۔
”تم کیوں مسکرا رہی ہو؟“علیزے نے پوچھا۔
فائزہ نے علیزے کے کان میں کچھ کہا،جسے سن کر علیزے بھی مسکرا دی۔کاشف کی چیخ سن کر دونوں ہنس پڑیں۔پھر اُٹھ کر کاشف کے کمرے کی طرف چل دیں۔
کاشف اپنے سامنے بھوت کو دیکھ کر تھرتھر کانپ رہا تھا۔اچانک کمرے کی لائٹ جلی تو علیزے اور فائزہ نے دیکھا کہ کھڑکی میں سے کالے رنگ کی کوئی چیز نیچے گری ہے۔وہ دونوں کمرے میں پہنچیں تو کاشف کی حالت دیکھ کر ہنسنے لگیں۔
انھیں ہنستا دیکھ کر کاشف بولا:”یہاں میری جان پر بنی ہے اور تم ہنس رہی ہو۔“
فائزہ قریب آئی اور بولی:”ارے!وہ بھوت نہیں تھا،شان تھا۔
“
”کیا․․․․شان!“وہ حیرت سے بولا۔
علیزے نے بتایا:”ہاں!مجھے فائزہ نے سب بتا دیا ہے۔دراصل جب تم شان کو ڈرانے کا منصوبہ بنا رہے تھے تو ان دونوں نے سن لیا تھا اور سوچا اس سے پہلے تم شان کو بھوت بن کر ڈراؤ،اُلٹا شان بھوت بن کر تمہیں ڈرا دے گا۔“
”لیکن شان تو سو رہا ہے۔“اس نے حیرت سے کہا۔
”ارے نہیں!یہ تو تکیے اس طریقے سے رکھے ہوئے ہیں،جیسے کوئی سو رہا ہو۔
یہ دیکھو تکیے ہیں۔“یہ کہہ کر فائزہ نے جیسے ہی چادر ہٹائی وہ چیخ پڑی۔شان وہاں گہری نیند سو رہا تھا۔چیخ کی آواز سن کر دادی جان بھی نیند سے بیدار ہو چکی تھیں۔وہ خود سے بولیں،ارے یہ بچے کہاں ہیں۔چیخ بھی کاشف کے کمرے کی طرف سے آئی ہے کچھ تو گڑبڑ ہے،جاکر دیکھتی ہوں۔یہ کہہ کر انہوں نے اپنی تسبیح اُٹھائی اور کاشف کے کمرے کی طرف چل پڑیں۔
”اگر شان سو رہا ہے تو پھر وہ کون تھا،جو فوراً ہی غائب ہو گیا تھا۔علیزے نے خوف زدہ ہو کر کہا۔اسی دوران شان بھی آنکھیں ملتا ہوا کھڑا ہو گیا اور پوچھا:”یہ کاشف بھوت کیوں بنا ہوا ہے؟“
فائزہ نے کہا:”کس قدر بے خبر سوتے ہو بھائی!اس قدر شور میں بھی آنکھ نہیں کھلی۔“
شان نے کہا:”ارے،مجھے لگا کہ یہ شور خواب میں ہو رہا ہے۔
“
اب کاشف کی سمجھ میں آیا کہ وہ اصلی بھوت ہی تھا۔اسی دوران گھر کے باقی لوگ بھی اٹھ کر وہاں پہنچ گئے تھے اور انھیں بھی ساری صورت حال کا علم ہو گیا۔
کاشف کے ابو نے کہا:”کہو برخوردار!اب کوئی شرارت کرو گے!اصلی بھوت تمہیں شرارتوں کی سزا دینے آیا تھا،لیکن علیزے اور فائزہ کے آنے سے وہ غائب ہو گیا۔اب کوئی شرارت نہ کرنا۔“
کاشف اپنے کانوں کو ہاتھ لگا کر بولا:”میری توبہ ہے جو میں نے آئندہ کوئی شرارت کی ہو۔
“
دادی بولیں:”ہماری بات تو تم مانتے نہیں تھے،بھوت کی بات فوراً مان لی۔“
اچانک شان چیخا:”بھوت!“
”کہاں ہے۔“یہ کہہ کر کاشف خوف سے کانپنے لگا اسے کانپتا دیکھ کر شان زور زور سے ہنسنے لگا۔یہ اب تک پتا نہیں چل سکا کہ غائب ہونے والا اصلی بھوت تھا یا کوئی تیسرا کردار تھا۔"
پانچواں احمق - تحریر نمبر 1888,"عاجز میرپوری
ایک بادشاہ نے اپنے سب سے قابل وزیر سے کہا کہ اس کی مملکت میں سے پانچ احمق ترین لوگوں کو ایک مہینے میں تلاش کرکے اس کے حضور پیش کیا جائے۔ایک مہینے کی جدوجہد کے بعد وزیر نے صرف دو احمقوں کو پیش کیا۔
بادشاہ نے ناراضگی کا اظہار کرتے ہوئے کہا:”میں نے پانچ احمقوں کو پیش کرنے کے لئے کہا تھا۔“
وزیر نے کہا:”حضور!مجھے ایک ایک کرکے احمقوں کو پیش کرنے کی اجازت دی جائے۔
“
وزیر نے پہلا احمق پیش کرتے ہوئے کہا:”یہ بڑا احمق اس لئے ہے کہ بیل گاڑی میں سوار ہونے کے باوجود اس نے سامان اپنے سر اُٹھایا ہوا تھا۔“
دوسرے احمق کو پیش کرتے ہوئے کہا:”اس شخص کے گھر کی چھت پر بیج پڑے تھے۔ان بیجوں کی وجہ سے چھت پر گھاس اُگ آئی۔
(جاری ہے)
یہ شخص اپنے بیل کو لکڑی کی سیڑھی سے چھت پر لے جانے کی کوشش کر رہا تھا،تاکہ بیل چھت پر چڑھ کر گھاس چَر لے۔
“
وزیر نے کہا:”عالمی جاہ!بطور وزیر مجھے اہم امور سلطنت چلانے تھے،مگر میں نے ایک مہینہ احمقوں کی تلاش میں ضائع کیا اور صرف دو احمق تلاش کیے،اس لئے تیسرا احمق تو میں خود ہوا۔“
وزیر نے ذرا سا توقف کیا تو بادشاہ چلایا:”چوتھا احمق کون ہے․․․․؟
وزیر نے عرض کہا:”عالم پناہ!جان کی امان پاؤں تو عرض کروں۔“
بادشاہ نے کہا:”کہو،تمہیں کچھ نہیں کہا جائے گا۔
“
وزیر نے کہا:”عالی مرتبت!آپ بادشاہ وقت ہیں اور تمام رعایا اور سلطنت کے امور چلانے کے ذمے دار ہیں،مگر قابل ترین اور اہل افراد کو تلاش کرنے کے بجائے آپ نے احمق ترین لوگوں کو تلاش کرنے میں نہ صرف اپنا وقت برباد کیا،بلکہ ایک اہم وزیر کا وقت بھی برباد کیا،لہٰذا چوتھے احمق آپ ہیں۔“
بادشاہ نے تلملاتے ہوئے سوال کیا:”اچھا اب بتا بھی دو پانچواں احمق کون ہے؟“
وزیر نے عرض کیا:”جہاں پناہ!پانچواں احمق یہ شخص ہے جو فیس بک سے چمٹا ہوا ہے،اپنے دفتری اور کاروباری فرائض اور خاندان کے بہت سے کاموں سے لاپرواہی برت رہا ہے۔
اسے اپنا قیمتی وقت ضائع ہونے کا احساس تک نہیں اور حد تو یہ ہے کہ ابھی تک ڈھیٹ بن کر یہ اسٹیٹس پڑھتا چلا جا رہا ہے۔
بادشاہ سلامت اچانک اُٹھ کھڑے ہوئے۔غصے کی حالت میں بادشاہ سلامت نے تقریباً چیختے ہوئے کہا:”وائی فائی آف۔“
اور پورے دربار پر سناٹا چھا گیا۔"
پانچ چینی بھائیوں کی کہانی - تحریر نمبر 1881,"تسنیم جعفری
ایک دفعہ کا ذکر ہے،چین کے دور دراز دیہات میں پانچ چینی بھائی سمندر کے کنارے ایک چھوٹے سے جھونپڑی میں اپنی ماں کے ساتھ رہتے تھے،وہ سب ہم شکل تھے اور بالکل ایک جیسے دکھتے تھے۔ان سب چینی بھائیوں میں کچھ ایسی خصوصیات تھیں جو اور کسی میں نہیں تھیں ․․․․․!پہلا چینی بھائی پورے سمندر کو نگل سکتا تھا،دوسرے چینی بھائی کی گردن لوہے کی تھی،تیسرا چینی بھائی اپنی ٹانگین بہت،بہت دور تک پھیلا سکتا تھا،چوتھے چینی بھائی کو آگ نہیں جلا سکتی تھی اور پانچواں چینی بھائی اپنا سانس بہت دیر تک روک سکتا تھا۔
ہر صبح پہلا چینی بھائی سمندر پر مچھلیاں پکڑنے جاتا تھا اور شام تک جتنی مچھلیاں پکڑتا تھا ان کو بازار میں جاکر بڑی اچھی قیمت پر بیچ دیتا تھا۔
(جاری ہے)
ایک دن سمندر پر جا رہا تھا تو پڑوسیوں کا ایک لڑکا بھی اس کے ساتھ ہو لیا․․․․․!اس نے بہت منع کیا لیکن لڑکا باز نہیں آیا۔دونوں جب سمندر پر پہنچے تو پہلے چینی بھائی نے ایک ہی سانس میں تمام سمندر کا پانی نگل لیا،سمندر خالی ہو گیا۔
تو اس میں موجود تمام چیزیں واضح ہو گئیں․․․․․!لاتعداد مچھلیوں کے علاوہ سمندر بے شمار قیمتی خزانوں سے بھرا پڑا تھا۔لڑکا یہ سب دیکھ کر دیوانہ ہو گیا اور دوڑا خزانہ سمٹنے کے لئے۔پہلے چینی بھائی نے تو صرف اتنی ہی مچھلیاں پکڑیں جتنی وہ روز پکڑتا تھا اس کے بعد وہ چاہتا تھا کہ سمندر کا پانی واپس سمندر میں ڈال دے،اس نے لڑکے کو آواز دی، لیکن لڑکا کبھی ایک چیز اٹھاتا کبھی دوسری کی جانب لپکتا․․․․ اسے کچھ سنائی نہیں دے رہا تھا۔
ادھر پہلا چینی بھائی اپنے منہ میں اتنا زیادہ پانی اٹھائے اٹھائے تھک گیا تھا۔
”بس بہت ہو گیا لڑکے․․․․اب واپس آجاؤ․․․․!“اس نے پھر لڑکے کو آواز دی لیکن اس نے نہیں سنا۔انتظار کرکے پہلا چینی بھائی جب بے حال ہو گیا اور اس کی برداشت سے باہر ہو گیا تو اس نے وہ پانی سمندر میں اگل دیا․․․․اس کے ساتھ وہ لڑکا بھی پانی میں غرق ہوگیا۔
پہلا چینی بھائی جب اکیلا گاؤں واپس آیا تو گاؤں والوں نے اس سے لڑکے کے بارے میں پوچھا لیکن وہ کوئی جواب نہ دے سکا۔گاؤں والے سب سمجھ گئے کہ اس نے لڑکے کو مار دیا اور انہوں نے عدلیہ میں جا کر اس کی شکایت کر دی۔سپاہی پہلے چینی بھائی کو پکڑ کر عدالت میں لے گئے اور لڑکے کے قتل کے جرم میں اس کو سزائے موت سنا دی گئی۔
”حضور والا․․․․!کیا میں آخری بار اپنی ماں سے ملنے جا سکتا ہوں․․․․․؟“پہلے چینی بھائی نے جج سے پوچھا”ہاں اتنی رعایت تمہیں دی جا سکتی ہے․․․․․!“جج نے کہا،پہلا چینی بھائی خوشی خوشی اپنے گھر گیا اور اپنی ماں سے ملا،لیکن وہ واپس نہیں آیا،بلکہ اس کی جگہ دوسرا چینی بھائی جیل پہنچ گیا جس کی لوہے کی گردن تھی۔
چوک پر تمام گاؤں کے لوگ اکٹھے ہو چکے تھے ،جلاد ہاتھ میں تلوار لیے مجرم کی گردن اُرا دینے کے لئے تیار کھڑا تھا۔سپاہی مجرم کو پکڑ کر لائے اور اس کی گردن شکنجے پر رکھ دی،جلاد آگے بڑھا اور پوری قوت سے تلوار مجرم کی گردن پر ماری․․․․․!لیکن دوسرا چینی بھائی مسکراتا ہوا اٹھ کھڑا ہوا ،چونکہ اس کی گردن لوہے کی تھی اس لئے تلوار نے اس پر کچھ اثر نہیں کیا۔
یہ دیکھ کر گاؤں کا ہر شخص سخت برہم ہوا اور اس کو مارنے کے لئے کچھ اور طریقہ سوچا جانے لگا۔پھر جج نے فیصلہ کیا کہ اس کو سمندر میں ڈبو کر مارا جائے۔اگلی صبح سزا سے پہلے دوسرا چینی بھائی جج کے پاس گیا۔
”جناب والا!کیا سزا سے پہلے میں آخری بار اپنی ماں سے مل سکتا ہوں․․․․؟“
”ہاں یہ ایک رعایت تمہیں دی جا سکتی ہے۔!“جج نے اجازت دیتے ہوئے کہا،وہ اجازت ملتے ہی خوشی خوشی اپنے گھر کی طرف چلا۔
لیکن اگلے دن وہ واپس نہیں آیا بلکہ اس کی جگہ تیسرا چینی بھائی جیل واپس آیا جس کی ٹانگیں لمبی ہو جاتی تھی،اس کی سزا کی تیاری ہونے لگی۔سارا گاؤں سمندر کے کنارے جمع ہو چکا تھا،سپاہی اس کو کشتی میں بیٹھا کر سمندر کے درمیان میں پہنچ گئے جہاں پانی گہرا تھا اور تیسرے چینی بھائی کو اٹھا کر پانی میں پھینک دیا۔تیسرا چینی بھائی جب سمندر میں گرا تو اس کی ٹانگیں لمبی ہونے لگیں،لمبی ،لمبی اور بہت زیادہ لمبی ہو گئیں کہ سمندر کی تہہ سے جا لگیں اور وہ ڈوبنے سے بچ گیا۔
اس کا مسکراتا ہوا چہرہ دیکھ کر سپاہی اور تمام گاؤں والے آگ بگولہ ہو گئے۔
اس بار انہوں نے فیصلہ کیا کہ مجرم کو آگ میں جلایا جائے۔اگلی صبح وہ جج کے پاس گیا”حضور والا!کیا میں آخری بار اپنی ماں سے مل سکتا ہوں․․․․․“
”ہاں!تمہیں اتنی رعایت دی جا سکتی ہے․․․․!“جج نے نہ چاہتے ہوئے بھی اس کو اجازت دے دی۔وہ خوشی خوشی اپنے گھر کی طرف دوڑا، لیکن ماں سے مل کر وہ واپس نہیں آیا بلکہ اس کی جگہ چوتھا چینی بھائی واپس آیا۔
گاؤں والے چوک پر جمع ہو گئے اور سپاہیوں نے آگ کا ایک بہت بڑا الاؤ دھکایا،جس کے شعلے آسمان کو چھو رہے تھے،پھر چوتھے چینی بھائی کو اس آگ میں دھکیل دیا گیا۔
”آہ․․․․․کتنا سکون مل رہا ہے!“چوتھا چینی بھائی مسکراتے ہوئے بولا کیونکہ اس کو آگ جلا نہیں سکتی تھی۔”آگ اور تیز کر دو․․․․!“لوگوں نے چلا چلا کر سپاہیوں کو کہا،اور انہوں نے آگ اور زیادہ تیز کر دی”اوہ․․․․بڑا مزہ آرہا ہے!“چوتھا چینی بھائی خوشی سے بولا۔
گاؤں کے لوگ یہ دیکھ کر سیخ پا ہو گئے۔پھر انہوں نے فیصلہ کیا کہ اسے بدبودار جگہ پر بند کر دیا جائے تاکہ دم گھٹنے سے مر جائے اگلی صبح چوتھا چینی بھائی جج کے پاس آیا۔
”حضور والا․․․․․!کیا ایک آخری بار میں اپنی ماں سے ملنے جا سکتا ہوں․․․․؟“
”ہاں!اتنی رعایت تمہیں دی جا سکتی ہے․․․․!“جج بھی اس بار غصے سے بولا۔
اجازت ملتے ہی چوتھا چینی بھائی دوڑا دوڑا اپنے گھر گیا،لیکن وہ اپنی ماں سے مل کر واپس نہیں آیا بلکہ اس کی جگہ اس کا پانچواں چینی بھائی آیا۔سارا گاؤں چوک پر اکٹھا ہو چکا تھا،ایک بند کوٹھری میں بے شمار بدبودار اور زہریلی جڑی بوٹیاں اکٹھی کرکے جلائی گئیں اور پانچویں چینی بھائی کو اس کوٹھری میں پھینک کر تالا لگا دیا گیا۔
ساری رات تجسس میں گاؤں والے کوتھری کے باہر بیٹھے رہے۔
صبح کو جب سپاہیوں نے اس کی لاش نکالنے کے لئے دروازہ کھولا تو․․․․․ پانچواں چینی بھائی مسکراتا ہوا باہر نکلا کیونکہ وہ بہت دیر تک اپنا سانس روک سکتا تھا اس لئے بدبو سے نہیں مرا،لوگ یہ دیکھ کر ہکا بکا رہ گئے۔ جج آگے بڑھا اور بولا۔
”ہم نے تمہیں ہر ممکن طریقے سے مارنے کی کوشش کی لیکن تم ہر بار بچ گئے․․․!اس کا مطلب ہے کہ تم بے گناہ ہو،لہٰذا تمہیں اس جرم سے باعزت بری کیا جاتا ہے۔اب تم آزاد ہو۔“تمام گاؤں والوں نے بھی جج کی اس بات سے اتفاق کیا اور اس کا پیچھا چھوڑ دیا۔وہ خوشی خوشی اپنے گھر کی طرف دوڑا جہاں اس کی ماں اور چاروں چینی بھائی اس کا انتظار کر رہے تھے،ان کی باقی زندگی ہنسی خوشی گزری۔"
سونے کی چڑیا - تحریر نمبر 1880,"الماس روحی
بچو!نیشاپور ایران کا قدیم شہر ہے جو خراساں کے صوبے کا صدر مقام تھا۔وہاں ایک سوداگر تھا،جو خود کو نہایت عقل مند سمجھتا تھا۔وہ شہر شہر گھوم کر اپنا تمام مال تجارت فروخت کر دیتا تھا۔اسے جب کاروبار میں نفع ہونے لگا تو دوسروں کے مقابلے میں کامیاب انسان سمجھتے ہوئے اس نے خود کو عاقل کہلوانا شروع کر دیا اور لوگ اُسے اسی نام سے جاننے لگے۔
”عاقل“کا اصل نام نصیر الدین تھا۔وہ مال تجارت کی صورت میں نادر و نایاب اشیاء لاتا تھا۔دیکھنے والے ان چیزوں کو دیکھ کر حیران رہ جاتے منہ مانگے دام دے کر خرید لیتے تھے۔ایک دن وہ بازار میں بیٹھا اپنے دوست سے باتیں کر رہا تھا۔ایک چڑی مار اس کے قریب سے گزرا جو گا رہا تھا۔
سونے کی چڑیا،جادو کی پڑیا،بجتا ہے گھنٹہ،دیتی ہے انڈا،اس نے جو یہ سنا تو اپنے دوست سے رخصت ہوا اور چڑی مار کے پیچھے چل دیا۔
(جاری ہے)
چڑی مار کے پاس سب پنجرے خالی تھے بس ایک پنجرے میں خاکی رنگ کی چڑیا اپنے پَر پھڑپھڑا رہی تھی۔سوداگر چلتے چلتے سوچنے لگا کہ سونے کی چڑیا مجھے خرید لینی چاہیے۔اگر یہ واقعی سونے کا انڈا دیتی ہے تو پھر مجھے اتنی محنت نہیں کرنا پڑے گی“۔اسے خیال آیا بچپن میں اس کی دادی اس کی ماں کو میکے جانے پر کہا کرتی تھیں۔
”تم کیا سونے کی چڑیا ہو جو میکے چلی گئیں،تو میرا بیٹا غریب ہو جائے گا“۔
تو گویا سونے کی چڑیا ہوتی ہے۔بس اس کی یہ خواہش تھی کاش اس کے پاس وہ چڑیا ہو۔چڑی مار کو روکتے ہوئے سوداگر نے کہا۔”بھائی کیا یہ واقعی سونے کی چڑیا ہے یہ تو عام سی چڑیا لگ رہی ہے“۔چڑی مار نے اسے اوپر سے نیچے تک دیکھا اور جان گیا کہ کوئی بے وقوف شخص ہے جو امیر ہونا چاہتا ہے۔اس نے یقین دلایا۔”بھائی چڑیا نہیں جادو کی پڑیا ہے۔
چودھویں رات کو جب دور کہیں گجر بجتا ہے،یہ سونے کا انڈا دیتی ہے۔اس چڑیا نے مجھے امیر کر دیا ہے۔میرے گھر میں اب تک دس انڈے دے چکی ہے۔میرے ملک چلو وہاں میرے بڑے شاہانہ ٹھاٹ باٹ ہیں۔میں اسے نہیں بیچتا مگر یہ اپنے مالک کو صرف دس انڈے دیتی ہے اس کے بعد اگر کوئی اسے خرید لے۔پھر اس کے پاس مزید دس انڈے دوسرے مالک کو دے گی“۔
چڑی مار کی باتوں کو سچ سمجھ کر سوداگر نے وہ چڑیا خرید لی اور اپنا سب کچھ چڑی مار کو بیچ دیا۔
چڑی مار اگلے روز بازار میں پھر کسی کو نظر نہ آیا۔ سارا مال و دولت ،گھر بار ایک چڑیا کے عوض چڑی مار کو فروخت کرکے، سوداگر چڑیا کے پنجرے کے ساتھ ایک جھونپڑی میں رہنے لگا۔ دوستوں نے اسے بہت سمجھایا کہ”اس نے گھاٹے کا سودا کیا ہے اور دھوکہ کھایا ہے“۔مگر سوداگر کا کہنا تھا،”وہ بہت سمجھ دار ہے،وہ کبھی گھاٹے کا سودا نہیں کرتا،تم دیکھنا مجھے کتنا فائدہ ہو گاسوداگر کو بس چودھویں رات کا انتظار تھا۔
آخر وہ رات آگئی۔سوداگر بہت خوش تھا کہ اس کی چڑیا آج سونے کا انڈا دے گی۔پوری رات جاگتا رہا۔چڑیا پنجرے میں کبھی سوتی اور کبھی پھڑپھڑاتی رہتی آخر صبح ہونے لگی گجر بجا اور سوداگر سو گیا۔جب اس کی آنکھ کھلی اور وہ پنجرے کے پاس گیا تو پنجرے میں انڈا نہیں تھا۔وہ سر پکڑ کر بیٹھ گیا۔بہت پچھتایا اور اس نے سبق سیکھا،غیر ضروری خود اعتمادی،غرور و تکبر کبھی کبھار انسان کو پچھتانے پر مجبور کر دیتا ہے۔"
تین دوست - تحریر نمبر 1849,"آمنہ ماہم
سمندر کے کنارے منی مچھلی،پیٹو کیکڑا اور چھوٹو گھونگا رہتے تھے۔ان تینوں میں گہری دوستی تھی۔ان کے درمیان اکثر نوک جھونک ہوتی اور ایک دوسرے کی ٹانگ بھی کھینچتے تھے۔لیکن کوئی کسی بات کا بڑا نہیں مانتا تھا۔گھونگا تھا تو چھوٹا سا لیکن باتیں بڑے مزے مزے کی کرتا تھا۔ ایک شام ریتیلے ساحل پر ہلکی ہلکی موجوں میں تینوں لوٹیں لگاتے ہوئے خوشگوار موڈ میں باتیں کر رہے تھے۔
منی مچھلی نے اتراتے ہوئے کہا”دوستو!اللہ نے مجھے کس قدر چمکیلا لباس عطا کیا ہے میں اپنے آپ پر جس قدر بھی ناز کروں کم ہے۔کاش تمہیں بھی ایسی کوئی نعمت ملی ہوتی“۔پیٹو کیکڑے سے یہ بات ہضم نہیں ہوئی۔اس نے منی مچھلی کا منہ توڑ جواب دیا۔”بی بی اپنے حسن پر اس قدر نہ اتراو،تم کیا تمہاری اوقات کیا؟اگر میں چاہوں تو تمہیں ایک سیکنڈ میں اپنے پیٹ میں اتار سکتا ہوں“۔
(جاری ہے)
بات بگڑتی دیکھ کر گھونگے نے مداخلت کی”آپ نہیں جانتے منی کی عقل پیٹ میں ہے وہ بے وقوفی کی باتیں کرتی رہتی ہے۔ہماری نادانیوں کو نظر انداز کر دیں“۔”دیکھ ذرا خدا نے میرے چمٹے نما پنجوں میں وہ طاقت دی ہے،اگر چاہوں تو تیری ہڈی پسلی ایک کردوں“۔ کیکڑے نے کہا۔اس کے تیور دیکھ کر گھونگے نے خاموش رہنے میں بھلائی سمجھی۔ہنستے ہنستے ریت پر لڑھکتے ہوئے کہنے لگا”بھائی میاں واقعی قدرت کی کاریگری ہے۔
اس نے ہر ایک کو کسی نہ کسی خوبی سے نوازا ہے۔
منی مچھلی نے مداخلت کی”دوستو!اب بحث بہت ہو چکی۔بتاوٴ کل سیر پر کب چلنا ہے؟“۔”ہاں ہاں چلیں گے۔تم پریشان نہ ہو۔ہمارے درمیان نوک جھونک تو ہوتی رہتی ہے۔اس کے بغیر دوستی کیسی؟تو سنو سورج ماما کے جگانے پر ہم سیر کے لئے نکل پڑیں گے“۔ کیکڑے نے جواب دیا۔صبح آنکھ کھلتے ہی تینوں خوشی خوشی سیر کے لئے روانہ ہوئے۔
گھومتے گھومتے کب وہ اپنے علاقہ سے بہت دور نکل آئے اس کا انہیں پتہ ہی نہیں چلا۔منی مچھلی نے اعلان کیا”دوستو!گھبرانے کی بات نہیں،ہم جہاں ہیں وہی ہمارا ٹھکانا ہے۔ہم اللہ کی آزاد مخلوق ہیں“ چھوٹو گھونگا منہ بسورتے ہوئے کہنے لگا”منی مچھلی آپ کی بات تو صحیح ہے پر مجھے ممی کی یاد آرہی ہے۔ہم بہن بھائی ایک قطار میں سویا کرتے تھے۔
اب میں یہاں اکیلے کیسے سو پاوں گا“منی مچھلی نے اسے چھیڑتے ہوئے کہا”تم باتیں تو بڑی بڑی کرتے ہو،دیکھا!اب تمہاری ہوا نکل گئی ہے“۔
منی کی باتوں سے ناراض ہوتے ہوئے چھوٹو کہنے لگا۔تم میرا مذاق اڑا رہی ہو۔بس تم سے دوستی ختم“منی مچھلی اسے منانے لگی”بات بات پر روٹھنا اچھی بات نہیں میرے دوست۔ڈرنے کی کیا بات ہے۔میں ہوں نا۔
سب سے بڑھ کر ہمارے بڑے بھائی جناب پیٹو کیکڑے بھی تو ہیں“چھوٹو چاہو تو تم میرے ساتھ ریت کے اندر آرام کر سکتے ہو“۔چھوٹو گھونگا کچھ دیر سوچتا رہا۔اس کے پاس پیٹو کیکڑے کی بات ماننے کے سوا کوئی چارہ نہیں تھا۔منی مچھلی اسے سمجھانے لگی”یہ اچھی تجویز ہے۔جاوٴ چھوٹو کیکڑے کے ساتھ چین کی نیند سو جاؤ“یہ کہہ کر منی مچھلی پانی میں چھلانگ لگائی اور غائب ہو گئی۔
کیکڑے میاں خراٹے بھرتے رہے اور چھوٹو نیند کے لئے ترستا رہا ۔اسے گھر کی یاد ستا رہی تھی اور اس قدر تنگ جگہ پر اس کا دم گھٹ رہا تھا وہ رات بھر کروٹیں بدلتا رہا۔آخر کار اس تاریک سرنگ سے نکل آیا۔باہر آکر دیکھا تو سورج کی لالی آسمان پر پھیل چکی تھی۔جیسے ہی کیکڑے کی آنکھ کھلی وہ انگڑائی لیتا ہوا باہر آیا۔تب تک منی مچھلی بھی وہاں پہنچ گئی تھی۔
دونوں سوالیہ نظروں سے ایک دوسرے کو دیکھنے لگے۔منی مچھلی نے پوچھا”بھائی کیکڑے تمہارا دوست چھوٹو کہاں ہے؟“کیکڑے نے کہا میں بھی اسے ہی تلاش کر رہا ہوں،وہ کہیں نظر نہیں آرہا ہے ۔چلو چل کر آگے دیکھتے ہیں“۔دونوں اس کی تلاش میں نکل پڑے۔
سمندر کے کنارے بچے کھیلنے میں مگن تھے۔چھوٹو گھونگابڑی دلچسپی سے یہ سب کچھ دیکھا رہا تھا۔
اسے ڈر تھا کہ کہیں کوئی شرارتی بچہ بھاگتے وقت یا کھیلتے وقت اسے کچل نہ دے۔کچھ دیر بعد وہ وہاں سے نکل پڑا۔چلتے چلتے وہ ایک سڑک پر آگیا۔وہاں اسے ایک چوہیا دوڑتی ہوئی دکھائی دی۔
اچانک چوہیا کی نظر چھوٹے سے گھونگے پر پڑی۔اسے دیکھ کر وہ تمسخرانہ انداز میں کہنے لگی”گھونگے میاں!یہ کیا۔تم ہر وقت اپنا گھر اپنی پیٹھ پر اٹھائے کیوں گھومتے ہو“چھوٹو گھونگے نے جواب دیا”اللہ نے ہر جاندار کو حفاظت کا سامان عطا کیا ہے۔
وہ اپنے اپنے ڈھنگ سے اپنی حفاظت کرتے ہیں“۔”چوہیا نے کہا”میرا مشورہ مانو اسے کسی جگہ چھوڑ دو،تب تم میری طرح تیز بھاگ سکو گے۔
دونوں کی باتوں کا سلسلہ جاری تھا کہ بلی کو آتا دیکھ کر گھونگے میاں کو شرارت سوجھی۔”بی چوہیا!ذرا ہوشیار رہنا،دیکھو بلی خالہ ادھر تشریف لا رہی ہیں۔وہ تمہیں ضرور ہڑپ لیں گی۔اگر جان کی سلامتی چاہتی ہو تو یہاں سے بھاگ نکلو“یہ کہہ کر گھونگا چپکے سے اپنے خول میں سمٹ گیا۔ادھر چوہیا نے وہاں سے دوڑ لگا دی۔چھوٹو گھونگے نے چوہیا کی بزدلی پر مسکراتے ہوئے سمندر کا رخ کیا۔تھوڑی دور پر ہی اس کے دوست مل گئے۔دونوں اس پر برسنے لگے اور چھوٹو گھونگا مرچ مصالحہ لگا کر چوہیا کی بزدلی کا قصہ سنا کر لطف لیتا رہا۔"
بے پَرکی اُڑانا - تحریر نمبر 1844,"ارسلان اللہ خان
مستانہ اپنے علاقے کا ایک مشہور حجام تھا۔بے تکی شاعری کرتا تھا۔قافیہ اور ردیف سے ناواقف یہ خود ساختہ شاعر اپنے آپ کو غالب اور مومن کے برابر کا شاعر سمجھتا تھا۔فیس بک پر اپنے اُلٹے سیدھے اشعار لگاتا اور انھیں اقبال کا ہم پلہ بتاتا۔کبھی دکان پر اپنی کسی بے وزن غزل کو مرزا غالب کے معیار کا سمجھ کر سناتا اور ملازموں اور ادب سے ناواقف گاہکوں سے خوب داد سمیٹتا۔
اس علاقے میں مسافر دہلوی نام کے ایک شاعر بہت مشہور تھے۔مسافر دہلوی تنہائی پسند آدمی تھے۔انھیں لوگوں میں گھلنا ملنا پسند نہیں تھا،اس لئے اکثر لوگ اُن کے صرف نام اور کلام ہی سے واقف تھے۔
”چھوٹے!تین کپ چائے لا!“
”ابھی لایا استاد۔“
مستانے نے ابھی ابھی دکان کھولی تھی۔
(جاری ہے)
”اجو!ٹی وی کھول،دیکھوں تو ذرا امریکا میں کورونا کی اب کیا حالت ہے؟“
”کیوں استاد جی!امریکا جانے کا ارادہ ہے کیا؟“اجو نے کچو کا لگاتے ہوئے کہا۔
”ارے احمق!وہاں میرا فیس بک فرینڈ مائیکل رہتا ہے نا۔“
”ارے واہ استاد!وہ تو بہت اچھی انگریزی بولتا ہو گا،لیکن تم اس سے کیسے بات کرتے ہو؟“
”چل ،دکان میں جھاڑو لگا۔بہت بولنا آگیا ہے۔کام کے وقت ہاتھ نہیں چلتا اور زبان․․․․“دراصل مستانے کو بال کاٹنے کے ساتھ ساتھ بے پَرکی اڑانے کی عادت تھی۔
گاہکوں کی آمد شروع ہو گئی۔
ایک گاہک کے بال بناتے ہوئے مستانے نے کہا:”ارے صاحب!یہ کورونا ورونا کچھ نہیں ہے۔جس کو ہونا ہے ہو جائے گا،جس کو نہیں ہونا تو نہیں ہو گا۔بلاوجہ لوگ اتنی احتیاط کر رہے ہیں۔کیوں غلط کہا میں نے؟“
وہ اپنی بات کو وزن داربنانے کے لئے اکثر جملے کے آخر میں یہی کہہ دیا کرتا۔گاہک نے کوئی جواب نہیں دیا۔مستانہ بھلا کیسے چپ رہتا۔ٹی وی پر کوئی سیاسی خبر آئی تو مستانہ رہ نہ سکا،کہنے لگا:”میں ہر معاملے سے واقف ہوں۔
یہ جو ابھی خبر آئی ہے،مجھے سب پتا ہے محترم!یہ سب بیان بازی ہے۔بس کہتے کچھ ہیں ہوتا کچھ ہے جناب!جس سیٹ پر آپ بیٹھے ہیں بڑے بڑے سیاست دان، وکیل، پروفیسر، ڈاکٹر، انجینئر اور شاعر یہاں بیٹھ چکے ہیں اور شاعری تو اپنی جان ہے۔“
گاہک نے پہلی بار زبان کھولی:”اچھا تو آپ شاعری سے بھی دلچسپی رکھتے ہیں۔“
”ارے یہ کیا کہہ دیا جناب!دلچسپی ؟لگتا ہے آپ نے میری شاعری سنی نہیں۔
ایک پختہ کار شاعر ہوں میں اور آپ پوچھ رہے ہیں کہ․․․․“ مستانے نے اکڑتے ہوئے مزید کہا:”چلیں میں آپ کو اپنا شعر سناتا ہوں:
ہم ہیں مستانہ اور وہ بیگانہ
یا الٰہی یہ ماجرا کیا ہے
گاہک نے جھٹ سے کہا:”ارے یہ شعر تو کچھ سنا سنا سا لگ رہا ہے۔“
”ارے صاحب!میرے اشعار تو آپ کو اکثر دیواروں اور رکشوں،ٹرکوں اور بسوں کے پیچھے لکھے ہوئے ملیں گے۔
لوگ دور دور سے آکر شعر مانگتے ہیں،میں ٹھہرا دریا دل انسان،اسی وقت شعر تیار کرکے دے دیتا ہوں،بے چاروں کا دل خوش ہو جاتا ہے۔“
گاہک نے پوچھا:”اچھا تم مسافر دہلوی کو جانتے ہو؟“
”ارے مسافر!وہ تو بچہ ہے میرے سامنے۔کئی دفعہ سمجھایا ہے اس کو،اپنے قافیے ردیف درست کرے،لیکن میری مانتا کب ہے۔“
”وہ تو خاصا مشہور شاعر ہے۔
“
”ارے جناب!شاعری کیا ہے بس اس کا مصرع اُس میں جوڑ دیا،یہ بھی کوئی شاعری ہے۔شاعری کے اسرار و رموز تو مستانہ ہی جانتا ہے۔ کیوں بے اجو!غلط کہا کیا میں نے؟“
اسی وقت ایک صاحب دوکان میں داخل ہوئے اور مستانہ جس شخص کے بال بنا رہا تھا،اسے دیکھ کر بولے:”ارے مسافر دہلوی صاحب! اچھا ہوا آپ یہیں مل گئے۔میں تو مشاعرے کی دعوت دینے آپ کے گھر جانے والا تھا!“
یہ سنتے ہی مستانہ حیرت کے عالم میں بولا”کک!کیا․․․․․کیا․․․․․کیا کہا یہ مسافر دہلوی․․․․․“دوسرے ہی لمحے گاہک،اجو اور مسافر دہلوی کے قہقہوں سے دکان گونج اُٹھی۔"
خزانہ کہاں گیا - تحریر نمبر 1842,"جمیلہ آصف
ایک زمانے میں ایک بوڑھی عورت تھی اس کے گھر کے مچان کو صفائی کی ضرورت تھی۔ لہٰذا وہ اوپر گئی اور فرش پر جھاڑو دینے لگی۔ اس کو وہاں دس سونے کے سکے ملے!وہ بہت حیران اور خوش ہوئی۔ مجھے جاکر اپنے تمام پڑوسیوں کو بتانا چاہیے۔ اس نے کہا۔ لہٰذا اس نے سونے کے سکے باورچی خانے میں رکھے اور اپنی سہیلیوں کو بتانے کے لئے باہر بھاگی۔
وہ کنوئیں کے پاس گئی جہاں گاؤں کی خواتین پانی بھر رہی تھیں اور باتیں کر رہی تھیں۔ میری بات سنو!وہ چلائی مجھے اپنے مچان میں سے خزانہ ملا ہے!تمہارا اس بارے میں کیا خیال ہے؟۔ اچھا اچھا ہر لڑکی نے کہا یہ تمہاری خوش قسمتی ہے۔ تمہیں ان کو حفاظت سے رکھنا چاہیے۔ کیونکہ اس خزانے کی چوری ہو جانے کا خدشہ ہے۔
(جاری ہے)
ویسے تم نے ان کو کہاں رکھا ہے؟
اوہ ان کو تو میں باورچی خانے میں چھوڑ آئی ہوں۔
بوڑھی عورت نے کہا۔ یہ تو تمہاری بے وقوفی ہے!اس کی سہیلیوں نے کہا ہمارے ساتھ آؤ ہم تمہیں ایک صندوق گاؤں کی دکان میں دکھاتے ہیں۔ تمہیں وہ خرید لینا چاہیے تاکہ تم اپنے سونے کے سکے اس میں رکھ سکو۔ لہٰذا وہ گاؤں کی دکان پر گئی اور اس نے وہ صندوق دیکھا۔ مجھے یہ لے لینا چاہیے۔ اس نے کہا۔ اس کے ذریعے میرے سونے کے سکے محفوظ رہیں گے۔ لیکن چور تو آسانی سے اس صندوق کو لے جا سکتے ہیں۔
دکان دار نے کہا۔ دیکھو تم اپنے سکے اس صندوق میں رکھو اور ایک بڑا اور مضبوط صندوق مجھ سے خرید کر اس میں چھوٹے صندوق کو رکھ لو۔ چور اتنی آسانی سے اتنا بڑا اور مضبوط نہیں لے جا سکتے۔ تمہارا اس والے صندوق کے بارے میں کیا خیال ہے؟یہ میرے پاس مضبوط ترین ہے۔ دکاندار نے بڑے صندوق کی طرف اشارہ کرتے ہوئے کہا۔
یہ ایک عمدہ صندوق ہے۔ بے وقوف بوڑھی عورت نے کہا۔
مجھے یہ لے لینا چاہیے۔ مجھے یقین ہے اس کو کوئی چور نہیں لے جا سکتا۔ میں خود بمشکل اس کا ایک کونا اٹھا سکتی ہوں۔ میرا خزانہ بالکل محفوظ ہو گا۔ کیا تمہارے پاس اپنے گھر کو تالا لگانے کے لئے چابی ہے؟۔ اس کی سہیلیوں نے پوچھا۔ اگر تم اپنا گھر بند نہیں کرو گی تو تمہاری غیر موجودگی میں دو آدمی آکر آسانی سے اس کو لے جا سکتے ہیں۔ کیا یہ بہتر نہ ہو گا کہ ایک نیا تالا چابی اپنے گھر کے لئے لے لو۔
پھر تم اور تمہاری دولت مکمل محفوظ ہوں گے۔ میرے پاس ایک مضبوط نیا تالا چابی ہے۔ چالاک دکاندار نے کہا اور ایک نیا چمکتا ہوا تالا اس کو دکھایا۔ جب یہ تمہارے دروازے پر لگا ہو گا تو کوئی چور اندر داخل نہیں ہو سکے گا۔
مجھے یہ تالا چابی لے لینا چاہیے۔ اس بے وقوف نے کہا۔ اب تو یقینا میرا خزانہ بالکل محفوظ ہو گا۔ میں ابھی یہ تمام چیزیں تمہارے گھر لے کر آتا ہوں۔
دکاندار نے کہا لہٰذا وہ اور اس کا لڑکا وہ تمام چیزیں لے کر آگئے۔ گھر پہنچنے کے بعد دکاندار نے گھر پر تالا لگایا اور پیسے مانگے۔ دو سونے کے سکے صندوق کی قیمت اور دس سونے کے سکے بڑے مضبوط صندوق کے اور دو سکے تالے اور چابی کے بنتے ہیں لہٰذا آپ مجھے اس کی ادائیگی کر دیں۔ دکاندار نے صندوق کی قیمت مانگی۔ بے وقوف عورت نے اس کو سکے دے دئیے اور وہ چلا گیا۔ پھر اس نے سوچا کہ اس کو اپنا خزانہ صندوق میں رکھنا چاہیے اور صندوق کو بڑے صندوق میں جہاں کہ وہ محفوظ ہو گا۔ لیکن اس کو اس میں رکھنے کے لئے ایک بھی سکہ نہ ملا۔ کیا آپ بتا سکتے ہیں کہ اس کے سکے کہاں گئے؟۔"
مرزا صاحب - تحریر نمبر 1841,"عالی مان آفاقی
”اسے آپ ہماری بد قسمتی کہہ لیں یا’مرزا صاحب‘جوکہ’بسیار خوری‘کی صفت میں لاثانی ہیں،کی خوش قسمتی کہ ہم ان کے پڑوسی ہیں۔بلکہ یوں کہنا چاہیے کہ وہ ہمارے پڑوسی ہیں۔کیونکہ ان کے ہر انداز سے ظاہر ہوتا ہے کہ اسلام میں پڑوسی کے متعلق جتنے بھی حقوق ہیں سب ان کو ہی جاتے ہیں۔ہمارا ان پر کوئی استحقاق نہیں۔
مجال ہے جو کبھی ان کے گھر سجے’سہہ وقتی‘پکوان میں سے کچھ حصہ بطور’تبرک‘ہی ہمارے گھر بھیجا گیا ہو۔حلیے کے اعتبار سے کافی کنجوس واقع ہوئے ہیں۔داڑھی کے بال تو سرے سے ناپید ہیں۔سر کے بال رکھنے کا تکلف بھی کبھی نہیں کیا۔
بقول ان کے ․․․․’میاں!بالوں کے لئے تیل وغیرہ کا خرچہ کون برداشت کرے؟ہم گنجے ہی بھلے۔
(جاری ہے)
“
صابن اور کنگھا وغیرہ کے اخراجات سے اس طور بچ جاتے ہیں کہ گنج پر صرف’ٹاکی‘پھیرنے پر اکتفا کرتے ہیں۔
اس کام میں جو ’قوت بازو‘صرف ہوتی ہے،اس کا اظہار چمکدار گنج پر کسی’رن وے‘ پر بھاگتے جہاز کی طرح اپنے ہاتھ کی پھسلن سے کرتے ہوئے لوگوں سے داد وصول کرتے ہیں۔اپنی ’تیر مارکہ‘ پالتو مونچھوں کے ساتھ وہ تقریباً ہر قسم کی محفل میں جاتے ہیں ،لیکن کبھی بھی کسی محفل کی شان نہیں رہے۔ بس گہرے گہرے سانس لے کر کھانے کے قریب یا دور ہونے کا اندازہ لگاتے رہتے ہیں۔
ان کے نزدیک کھانا سامنے آتے ہی اس پر ٹوٹ پڑنا تہذیب کی علامت ہے۔
بقول ان کے ․․․․’رزق کو کھانے کے انتظار میں پڑا نہیں رہنا چاہیے۔“حالانکہ خود گھر میں مہمان آجانے کی صورت میں اس کے چلے جانے تک کھانا موٴخر کر دیتے ہیں۔اکثر ان کو محلے داروں کا دروازہ کھٹکھٹا کر علی الاعلان روٹی کے ساتھ کھانے کے لئے ایک عدد پیاز مانگتے ہوئے دیکھا گیا ہے۔
تاکہ سننے والے باخبر ہو جائیں کہ ان کے گھر میں فی الحال کچھ نہیں ہے۔لہٰذا کوئی ان کے گھر مہمان ہونے کی زحمت نہ کرے۔
کھانا کھاتے ہوئے ان کی پھنکار نما آوازیں سن کر ہم انہیں بیل گائے کی قبیل کا کوئی فرد نہیں کہہ سکتے‘حالانکہ نتھنے کافی پھیلاؤ میں رکھتے ہیں۔ان کو کھانے پر بلائے جانے کے علاوہ کسی موقع پر مسکراتے ہوئے نہیں دیکھا گیا۔
کھانے کی دعوت دینے والا خوش نصیب ان کی بانچھوں سے لے کر کانوں تک کی مسکراہٹ سے لطف اندوز ہو سکتا ہے۔
”آمدم برسر مطلب‘صرف ایک ہی زحمت دیتے ہیں۔
”اخاہ!میاں آج کیا پکا ڈالا؟لانا ذرا․․․․بڑی عمدہ خوشبو اٹھ رہی ہے۔“
اب ہم خوشبو کو اٹھنے سے باز رکھتے سے تو رہے۔ سو پکا پکایا ان کے سامنے رکھنا پڑتا ہے۔تب ان کے سوکھے سے منہ کی عمارت کا دروازہ کھلتے ہوئے دیکھنا دن بھر کا انوکھا تجربہ ہوتا ہے،جہاں سے جابجاابھری ہوئی لال رنگ کی بتیس عدد اینٹیں صاف نظر آتی ہیں۔جواب میں ہماری مسکراہٹ دیکھنے والی ہوتی ہے۔
”بندے کو مسکراتے رہنا چاہیے۔“
یہ ان کا آخری کلا م ہوتاہے۔
پھر پھنکاریں․․․․․"
بھیڑیا اور خرگوش - تحریر نمبر 1800,"بھیڑیے کے کھیت سے شکر قندی چرانا کوئی آسان کام نہ تھا،کیونکہ بھیڑیا بہت دبے پاؤں چلتا ہوا آتا اور چور کو پیچھے سے پکڑ لیتا تھا،لیکن خرگوش پھر بھی ہر روز بھیڑیے کے کھیت سے شکر قندی چرا لاتا ۔وہ پہلے ایک بڑی سی ہڈی کھیت میں دبا دیتا،پھر شکر قندیاں اکھاڑ کر اپنے تھیلے میں بھرتا اور ٹہلتا ہوا کھیت سے باہر چلا جاتا۔
بھیڑیے کو بھی شکر قندیوں کی چوری کا پتہ چل گیا۔
ایک دن وہ چور کو پکڑنے کے لئے بھوسے کے ڈھیر کے پیچھے چھپ کر بیٹھ گیا اور انتظار کرنے لگا۔کچھ دیر میں خرگوش بھی آپہنچا۔اس نے زمین کھود کے ہڈی دفن کی اور شکر قندی اکھاڑ کر تھیلے میں بھری اور سیٹی بجاتا ہوا چل دیا۔جو نہی وہ بھوسے کے ڈھیر کے پاس پہنچا،بھیڑیا جھٹ سے باہر نکلا اور اس نے خرگوش کو پکڑلیا۔
(جاری ہے)
”تم میرے کھیت میں کیوں آئے؟“ بھیڑیے نے پوچھا۔
خرگوش نے کہا،”میں خود نہیں آیا۔ہوا تیز تھی۔اس نے مجھے اڑا کر تمہارے کھیت میں لا پھینکا!“
بھیڑیے نے پوچھا،”پھر تم نے میری شکر قندی کیوں توڑی․․․؟“
خرگوش نے معصوم صورت بنا کر کہا،”ہوا تیز تھی۔میں سہارا لینے کے لئے شکر قندی کا جو پودا پکڑتا وہ جڑ سے اُکھڑ جاتا۔“
بھیڑیا خرگوش کی چالاکی پر ہنسا اور بولا،”یہ شکر قندیاں تمہارے تھیلے میں کیسے آگئیں․․․؟“
خرگوش نے مسکینی سے کہا،”میں بھی اس پر غور کرتا ہوا جا رہا تھا کہ تم نے پکڑ لیا۔
“
بھیڑیا چیخ کر بولا:”بس بس۔اپنی بکواس بند کرو اور کان کھول کر سن لو کہ آج تمہارا قیمہ پکایا جائے گا۔“
خرگوش نے فوراً کہا،”تم بھی کان کھول کر سن لو کہ میں تمہیں ایک راز بتانے والا تھا ،جو اب کبھی نہ بتاؤں گا۔“
”وہ کیا ہے بھلا․․․؟“بھیڑیے نے اشتیاق سے پوچھا۔
خرگوش ہونٹ بھینچ کر بولا،”بالکل نہیں بتاؤں گا۔
بے شک تم میرا قیمہ بناؤ یا بوٹیاں اڑادو۔“
اب بھیڑیے کا اشتیاق بڑھا۔وہ جتنا پوچھتا،خرگوش اتنا ہی انکار کرتا رہا۔آخر خرگوش نے کہا،”تم یہ سمجھتے ہو کہ میں ان شکر قندیوں کی خاطر تمہارے کھیت میں آیا تھا۔یہ بات بالکل نہیں ہے بھیا جی!“
”تو پھر․․․؟“بھیڑیے نے پوچھا۔
خرگوش نے کہا،”میں ڈائنا سار کی ہڈیاں لینے تمہارے کھیت میں آیا تھا۔
مجھے معلوم ہوا تھا کہ وہ تمہارے کھیت میں دفن ہیں۔“
بھیڑیے نے کہا،”میں نے تو کبھی ڈائنا سار کا نام نہیں سنا۔پتہ نہیں تم یہ کیا ذکر لے بیٹھے۔“
خرگوش نے حیرانی سے کہا،”ارے تو کیا تم ڈائنا سار کا نام نہیں جانتے․․․؟بھیا جوان ہڈیوں کو کھا لیتا ہے،وہ اپنے سے سینکڑوں گنا طاقتور جانور کو مار گرا سکتا ہے۔“بھیڑیے کو خرگوش کی باتوں کا یقین نہ آیا۔
خرگوش نے پھر کہا،”نہ مانو،تمہاری مرضی!اگر مجھے مل گئیں تو سب سے پہلے تمہیں مار گراؤں گا۔سمجھے!“
خرگوش نے لمبے لمبے سانس لیے اور جلدی سے بولا،”اوہ!ٹھہرنا ذرا!کیا تمہیں بھی کچھ خوشبو آئی بھیا․․․․؟“
بھیڑیے نے بھی لمبے لمبے سانس لیے۔اسے قریب ہی دفن کی ہوئی ہڈیوں کی خوشبو آئی جو صبح خرگوش نے دفن کی تھیں۔وہ دونوں جلدی جلدی زمین کھودنے لگے۔
خرگوش نے اپنے تھیلے میں سب گوند کی ایک شیشی نکالی اور پھر قریب ہی دبی ہوئی ایک بڑی سی ہڈی نکالی اور چپکے سے اس پر گاڑھے گاڑھے گوند کی شیشی انڈیل دی اور جلدی سے بولا،”ارے یہ رہی۔میں نے نکال لی ہے۔“
بھیڑیا بے صابری سے بولا،”لاؤ لاؤ!کہاں ہے․․․؟“مجھے دو۔“
اس نے خرگوش کے ہاتھ سے ہڈی چھین لی اور چبانے کے لئے اس پر منہ مارا۔
لیکن اس کے دانت گوند میں گڑ کر جم گئے اور منہ چپک کر رہ گیا۔”غرغر․․․خرخرخر․․․․”بھیڑیے نے خرگوش کو امداد کے لئے پکارنا چاہا،لیکن اس کے منہ سے کچھ بھی تو نہ نکل سکا۔بے چارہ کبھی ایک ہاتھ سے ہڈی کھینچتا۔کبھی دونوں ہاتھوں سے زور لگاتا۔اس کوشش میں اس کی آنکھیں باہر اُبل آئیں۔پسینے سے جسم شرابور ہو گیا اور آخر ہڈی منہ سے باہر نکل تو آئی،لیکن اس کے ساتھ بھیڑیے کے چار دانت بھی باہر آگئے ۔خرگوش جو سب تماشا دیکھ رہا تھا،اب چپکے سے کھسک گیا۔"
بات سے بات - تحریر نمبر 1791,"شازیہ فردوس
ایک صاحب کو کسی مجلس میں تقریر کرنی پڑ گئی۔انہوں نے زندگی میں پہلے کبھی تقریر نہ کی تھی۔کسی نے مشورہ دیا کہ بھائی!تقریر کرنا کون سا مشکل کام ہے۔اک جملہ بولو اور اسی سے دوسرا جملہ نکال لو۔سب اسی طرح تقریر کرتے ہیں۔وہ صاحب اسٹیج پر آئے اور تقریر یوں شروع کی:
السلام علیکم!اسلام میں سلام کی اہمیت سے تو آپ سب واقف ہیں۔
اسلام میں جھوٹ بولنا سخت منع ہے۔جھوٹ تمام بُرائیوں کی جڑ ہے۔ سب سے لمبی جڑ خربوزے کی ہوتی ہے۔خربوزے کو دیکھ کر خربوزہ رنگ پکڑتا ہے۔اسلام میں رنگ و نسل کا کوئی تصور نہیں۔مسلمانوں کے احرام کا رنگ سفید ہوتا ہے۔مسلمان وہ ہے جس کی زبان سے ہمیشہ میٹھی اور اچھی بات نکلے۔بکرے کی زبان کبھی نہیں کھانی چاہیے۔
(جاری ہے)
بکرے کی ماں آخر کب تک خیر منائے گئی۔
ایک دن چھری کے نیچے آئے گی۔ماں کے قدموں کے نیچے جنت ہوتی ہے۔جنت میں پینے کے لئے پانی کے بجائے دودھ ملتا ہے۔گوالے دودھ میں پانی ملا کر بیچتے ہیں۔آج کل شہر میں پانی کی بڑی قلت ہے۔شہر قصبے سے بڑا ہوتا ہے۔ پانی کا سب سے بڑا جانور وھیل ہوتاہے۔
جانوروں کی عقل انسان سے کم ہوتی ہے۔آج تک کوئی فیصلہ نہیں کر سکا کہ عقل بڑی ہوتی ہے یا بھینس؟ بھینس کے آگے بین بجانے کا کوئی فائدہ نہیں ہوتا۔
بین بجانے کے لئے بڑی مہارت کی ضرورت ہوتی ہے۔تالی ایک ہاتھ سے نہیں بجتی ہے۔عالم چنا کا ہاتھ بہت بڑا تھا۔ جانوروں کا دل بڑا ہوتا ہے جسامت میں۔ہمارے ملک میں دل کی بیماریاں بہت پھیل رہی ہیں۔ بیماری کے دوران اور بعد میں مریض کو مکمل آرام کی ضرورت ہوتی ہے۔اس تیز رفتار زمانے میں آرام کا تصور مٹ چکا ہے۔ربر مٹانے کے کام آتاہے۔چین میں ربر کے بڑے بڑے درخت ہیں۔
درخت لگانا ثواب کا کام ہے۔مولانا عبدالستار ایدھی بہت ثواب کا کام کرتے تھے۔
بچوں کو عیدی نہیں دینی چاہیے، کیونکہ ان کی عادت بگڑ جاتی ہے چاہے رائی کے برابر دی جائے۔رائی کا پہاڑ بنانے کی عادت اچھی نہیں۔ رائی اچار میں استعمال ہوتی ہے ۔اچار کھٹا ہوتا ہے۔کھٹی چیزیں کھانے سے گلا خراب ہو جاتا ہے۔گلے میں پیسے نہیں جمع کرنے چاہییں، کیونکہ وہ ٹوٹ جاتا ہے۔
پیسوں پر لوگ ٹوٹ پڑتے ہیں۔چھوٹے بچوں کے دانت ٹوٹنے کے بعد نئے نکل آتے ہیں اور اگر ان پر زبان لگاؤ تو دانت ٹیڑھے نکل آتے ہیں۔ کتے کی دُم ٹیڑھی ہوتی ہے۔کتا وفا دار جانور ہے۔نوکر رکھنے سے پہلے اس کی وفا داری کا امتحان ضرور لینا چاہیے۔پتنگ کو جب تک ڈھیل نہ دی جائے وہ اوپر نہیں جاتی۔پتنگ بازی بہت سے حادثات کا سبب بنتی ہے۔حادثات کو روکنا پولیس کا کام ہے۔کرفیو میں پولیس لوگوں کو باہر نکلنے کی اجازت نہیں دیتی۔اب میں آپ سے اجازت چاہتا ہوں۔"
احمق بیوی - تحریر نمبر 1789,"ناصر محمود فرہاد
کسی گاؤں میں ایک کسان رہتا تھا۔وہ سارا دن اپنے کھیت میں کام کرتا اور مشکل سے اتنا کما پاتا کہ دو وقت کا کھانا کھا سکے۔وہ خود بھی بہت سیدھا سادا تھا،مگر اس کو جو بیوی ملی وہ حد درجہ بے وقوف تھی۔ان کی شادی کو کچھ زیادہ عرصہ نہیں گزرا تھا۔ایک دن صبح سویرے جب کسان کھیتوں پر جانے کو تیار ہوا تو اپنی بیوی سے کہنے لگا:”آج کھیت میں سارا دن ہل چلانا پڑے گا جس سے بہت تھکاوٹ ہو جائے گی اور بھوک بھی بہت لگے گی،اس لئے تم میری واپسی تک اچھا اور لذیذ کھانا بنا کر رکھنا اور ساتھ ایک گلاس سرکہ بھی جو میں پچھلے سال خرید کر لایا تھا۔
“یہ کہہ کر وہ اپنے کام پر چلا گیا۔
جب کسان کی واپسی کا وقت قریب آیا تو بیوی نے کھانا تیار کرنا شروع کیا۔
(جاری ہے)
اپنے شوہر کو خوش کرنے کے لئے اس نے گوشت کا ایک ٹکڑا لیا اور اسے آگ پر بھوننا شروع کیا۔جب وہ پکنے کے قریب ہوا اور اس کی خوشبو آنے لگی تو اس نے سوچا کہ کھانا تو بس چند لمحوں میں تیار ہے، اب میں کوٹھڑی میں جاؤں اور وہاں سرکے کے ڈرم سے ایک پیالہ بھر کر سرکہ نکال لاؤں۔
یہ سوچ کر اس نے گوشت کو وہیں چھوڑا اور خود ایک جگ لے کر کمرے میں چلی گئی اور سرکے کے ڈرم کی ٹونٹی کھول کر جگ اس کے نیچے رکھ دیا اور اس کو بھرتا ہوا دیکھنے لگی۔اچانک اس کو یاد آیا کہ کتا تو باہر کھلا گھوم رہا ہے،کہیں وہ گوشت ہی نہ کھا جائے۔یہ سوچتے ہی وہ بھاگتی ہوئی وہاں سے نکلی اور باورچی خانے کی طرف لپکی ۔ اس نے دیکھا کہ اس کا خدشہ درست تھا۔
گوشت کا ٹکڑا واقعی کتے کے منہ میں تھا اور وہ باہر کی طرف بھاگ رہا تھا۔
وہ کتے کو مارنے کے لئے اس کے پیچھے بھاگی تو وہ جنگل کی طرف دوڑا۔کسان کی بیوی بھی اس کے پیچھے پیچھے تھی، مگر کتے کی رفتار اس سے زیادہ تیز تھی۔وہ گوشت کا ٹکڑا لے کر جنگل میں غائب ہو گیا۔تھک ہار کر مایوس ونا اُمید وہ افسردہ سی گھر واپس آگئی۔اس قدر بھاگ دوڑ سے وہ بُری طرح تھک چکی تھی،اس لئے کچھ دیر چارپائی پر لیٹ کر اپنا سانس بحال کرتی رہی۔
اس دوران سرکے کے ڈرم کی ٹونٹی کھلی رہی اور جگ بھرتا رہا۔جب جگ پوری طرح بھر گیا تو سرکہ اس کے کناروں سے اس وقت تک باہر گرتا رہا جب تک ڈرم پوری طرح خالی نہیں ہو گیا۔ کچھ دیر دم لینے کے بعد جب کسان کی بیوی کو سرکے کے ڈرم کا خیال آیا تو وہ ایک د م اُٹھی اور کوٹھڑی کی طرف بھاگی،مگر اس وقت تک ڈرم پوری طرح خالی ہو چکا تھا۔یہ سب دیکھ کر وہ روہانسی ہو گئی کہ اب کیا ہو گا۔
جب یہ سب شوہر کو پتا چلے گا تو وہ بہت ناراض ہو گا۔
پریشانی کے عالم میں وہ وہاں کھڑی یہ سب دیکھتی رہی کہ اب کیا کرے،اچانک اس کی نظر آٹے کی ایک بہت بڑی بوری پر پڑی جو اس کا شوہر چند دن پہلے ہی چکی سے خرید کر لایا تھا۔یہ بوری دیکھتے ہی اس کے سیدھے سادے ذہن میں ایک ترکیب آئی کہ اگر وہ یہ آٹا فرش پر بکھیر دے تو وہ یہ سارا سرکہ جذب کرلے گا اور فرش اچھی طرح صاف ہو جائے گا۔
اس قدر شان دار ترکیب سوچنے پر اس نے دل ہی دل میں اپنے آپ کو شاباش دی اور بوری کھول کر آٹا فرش پربکھیرنے لگی۔اس دوران بے دھیانی میں اس کا پاؤں سرکے سے بھرے اس جگ سے ٹکرایا جو ڈرم کے نیچے پڑا تھا۔جگ بھی اُلٹ گیا تو اس کے اندر کا سارا سرکہ بھی بہہ گیا۔وہ مزید پریشان ہو گئی اور اس نے باقی کا سارا آٹا بھی فرش پر بکھیر دیا اور سوچنے لگی کہ اب یہ سب ٹھیک ہو جائے گا۔
کسان گھر لوٹا تو اسے شدید بھوک لگی رہی تھی۔اس نے آتے ہی پوچھا:”آج کھانے میں کیا پکا ہے۔“
بیوی منہ بسور کر بتانے لگی:”میں نے آگ پر تمہارے لئے مزے دار گوشت بھونا تھا،مگر کتا لے کر بھاگ گیا۔جب میں اس کو مارنے بھاگی تو سارا سرکہ بہہ گیا۔اب میں نے آٹے کی مدد سے کمرے کا سارا فرش صاف کر دیا ہے اور اب وہ کمرا بہت صاف ستھرا نظر آرہا ہے،تمہیں پریشان ہونے کی ضرورت نہیں۔
“
اس کی بات سن کر کسان نے اپنا سر پیٹ لیا اور پریشان ہو کر کہنے لگا:”اوہ،بے وقوف عورت!تم نے یہ سب کیا کر دیا۔تم نے گوشت کو چولہے پر کیوں چھوڑ دیا تھا اور پھر سرکے کے ڈرم کی ٹونٹی کو بھی کھلا چھوڑ دیا۔چلو وہ تو ہوا،تم نے تو سارے آٹے کا بھی ستیاناس کر دیا۔“
اس کی بات سن کر بیوی بھی تیز لہجے میں بولی:”اب میں کیا کروں!یہ سب کچھ تو تمہیں پہلے بتانا چاہیے تھا کہ کیا غلط ہے اور کیا صحیح۔
“
کسان جانتا تھا کہ اس کی بیوی کم عقل ہے،لہٰذا اس کے ساتھ جھگڑا مناسب نہیں۔اس نے سوچا کہ مجھے خود ہی اس کا خیال رکھنا ہو گا۔یہ سوچ کر وہ چپ ہو رہا۔اس دن انہوں نے آلو ابال کر کھائے اور پیٹ بھرا۔کچھ دن ایسے ہی گزر گئے اور کوئی خاص واقعہ پیش نہ آیا۔کسان بھی اب خاصا محتاط ہو گیا تھا اور باہر جانے سے پہلے سب کچھ اپنی بیوی کو سمجھا کر ہدایت کر جاتا۔
ایک دن کسان نے اپنے کھیت کے ایک طرف اُگا ہوا پرانا درخت کاٹا تو جڑ میں سے اسے سونے کے کچھ سکے ملے۔وہ خوش تھا کہ اب ضرورت کے وقت ان کو استعمال کرلے گا اورکوئی پریشانی نہیں ہو گی۔اس نے سوچا کہ سونے کے ان سکوں کوکسی جگہ چھپا کر رکھ دے ،مگر اس کو اپنی بیوی کی طرف سے بھی خطرہ تھا کہ کہیں وہ ان کا راز نہ کھول دے۔یہ سوچ کر بیوی سے کہا:”دیکھو!یہ میرے پاس پیلے رنگ کے کچھ بٹن ہیں،میں ان کو ایک ڈبے میں ڈال کر زمین میں دبا رہا ہوں۔
تم نہ تو ان کے قریب جاؤ گی نہ ان کو چھوؤگی۔“
”ٹھیک ہے جیسا تم کہتے ہو،میں ویسا ہی کروں گی۔میں ان کو وہاں سے نکالوں گی نہ ان کو چھوؤں گی۔“بیوی نے اسے یقین دلایا۔کچھ روز بعد جب کسان کھیتوں پر گیا ہوا تھا،گلی میں ایک پھیری والا آیا۔اس کے ساتھ اس کا ایک مددگار بھی تھا۔وہ گدھوں پر مٹی سے بنے خوب صورت نقش و نگار والے برتن لاد کر فروخت کر رہے تھے۔
ان کی آواز سن کر کسان کی بیوی نے گلی میں جھانکا تو یہ برتن دیکھ کر اس کا جی للچا گیا۔یہ دیکھ کر پھیری والا پوچھنے لگا:”کیا تم یہ برتن خریدنا چاہتی ہو؟“
”ہاں،مگر میرے پاس اس وقت رقم نہیں ہے۔“پھرکچھ سوچ کر بولی:”کیا تم ان برتنوں کے بدلے پیلے بٹن لے لو گے؟“
پھیری والا اس کی یہ بات سن کر حیران رہ گیا اور پوچھنے لگا۔
”کیسے پیلے بٹن؟․․․․کیا تم مجھے یہ پیلے بٹن دکھا سکتی ہو؟“
کسان کی بیوی نے کہا:”وہ پیلے بٹن میرے شوہر نے ایک ڈبے میں ڈال کر صحن میں دبا دیے ہیں،مگر اس نے مجھے منع کیا ہے کہ میں ان کو ہاتھ نہ لگاؤں،اس لئے تم خود ہی ان کو وہاں سے نکال کر دیکھ لو۔“
اس کی بات سن کر پھیری والا حیران رہ گیا اور وہ فوراً صحن میں جاکر وہ جگہ کھودنے لگا جہاں نشاندہی کی گئی تھی۔
ڈبے کے اندرجب اس نے سونے کے سکے دیکھے تو باچھیں کھل گئیں۔سارے سکے سمیٹ کر جیب میں ڈالے اور اس کے بدلے کسان کی بیوی کو اپنے سارے مٹی کے برتن دے کر اپنے ساتھی کے ساتھ فوراً وہاں سے نو دو گیارہ ہو گیا۔وہ سمجھ گیا کہ یہ عورت اعلیٰ درجے کی احمق ہے،جسے پیلے بٹنوں اور سونے کے سکوں کا فرق بھی معلوم نہیں۔
دوسری طرف کسان کی بیوی یہ سارے برتن حاصل کرکے بہت خوش تھی۔
وہ سمجھ رہی تھی کہ اس نے پھیری والے کو لوٹ لیا ہے اور چند پیلے بٹنوں کے بدلے اتنے سارے برتن خرید لیے ہیں۔خوشی خوشی اس نے وہ سارے برتن گھر میں اِدھر اُدھر سجا دیے۔تھوڑی دیر بعد جب کسان دوپہر کا کھانا کھانے کے لئے آیا تو گھر میں اتنے سارے نئے برتن رکھے ہوئے دیکھ کر چونک گیا اور حیرت سے پوچھا:”ارے․․․․ یہ سب برتن کہاں سے آئے؟“
بیوی نے مسکراتے ہوئے بتایا:”دیکھو کتنے خوب صورت برتن ہیں۔
یہ سب میں نے تمہارے ان فضول پیلے بٹنوں کے بدلے خریدے ہیں۔“
”کیا․․․․․؟“کسان پریشان ہو کر چلا اُٹھا:”جب میں نے تمہیں منع کیا تھا کہ انہیں ہاتھ نہیں لگانا تو پھر تم نے انھیں وہاں سے کیوں نکالا، جہاں میں نے انہیں دبایا تھا۔“
”میں نے انھیں وہاں سے نہیں نکالا۔میں نے تمہاری پوری بات مانی۔تم نے مجھے ان کو چھونے سے منع کیا تھا،اس لئے میں نے انھیں ہاتھ بھی نہیں لگایا،صرف جگہ بتائی تو پھیری والے نے خود ہی کھود کر نکال لئے۔
“بیوی نے پوری وضاحت کی۔
”اوہ․․․․․بے وقوف عورت․․․․․“کسان غصے سے اپنے بال نوچنے لگا:”تم نے وہ جگہ اسے بتائی ہی کیوں؟“
”تم نے مجھے اس بات سے تو منع کیا ہی نہیں تھا۔“بیوی معصوم سا منہ بنا کر بولی۔
”احمق․․․․․عورت․․․․“کسان اپنا سر پیٹنے اور دیواروں سے ٹکرانے لگا۔”ارے بے وقوف!وہ سارے پیلے بٹن سونے کے سکے تھے۔
تم نے یہ کیا کر دیا۔“
”یہ تو تمہیں پہلے بتانا چاہیے تھا نا․․․․اب یہ تمہاری غلطی ہے۔“وہ منہ بناکر بولی۔کسان کچھ دیر غصے میں چلاتا رہا اور اس دوران میں بیوی کھڑی منہ بسورتی رہی،پھر شوہر سے کہا:”میرا خیال ہے ہم وہ سونے کے سکے اب بھی واپس لے سکتے ہیں۔وہ دونوں ابھی زیادہ دور نہیں گئے ہوں گے۔آؤ،ان کے پیچھے چلتے ہیں۔“
بیوی کی بات سن کر کسان بھی کچھ سوچنے لگا پھر بولا:”ہاں ہم کوشش تو کر ہی سکتے ہیں،مگر اپنے ساتھ کچھ لڈو ضرور لے لینا،تاکہ اگر راستے میں بھوک لگے تو ہم وہ کھالیں۔
“
بیوی نے ایک ٹوکری میں دو لڈو رکھ لیے اور دونوں گھر سے نکل کر اس طرف چل پڑے،جس طرف پھیری والا گیا تھا۔وہ راستہ جنگل کی طرف جاتا تھا۔کسان تیز چلتا تھا،مگر اس کی بیوی کی رفتار دھیمی تھی،اس لئے وہ بار بار پیچھے رہ جاتی۔کسان اسے تیز چلنے کا اشارہ کرتا،مگر اس نے سوچا اگر پیچھے رہ بھی جاؤں تو کوئی مسئلہ نہیں،اس لئے کہ جب ہم گھر واپس جانے کے لئے مڑیں گے تو مجھے شوہر کی نسبت کم فاصلہ طے کرنا پڑے گا۔
اسی طرح چلتے چلتے بیوی ،شوہر سے کافی پیچھے رہ گئی تھی۔سامنے ایک چھوٹی سی پہاڑی تھی۔جب وہ اس پر چڑھنے لگی تو اس کے ہاتھ میں پکڑی ٹوکری میں سے ایک لڈو باہر گر گیا اور لڑھکتا ہوا پہاڑی کے نیچے جھاڑیوں میں چلا گیا۔کسان کی بیوی بھاگ کر واپس اتری اور لڈو تلاش کرنے لگی۔اس نے بہت تلاش کیا مگر وہ لڈو نجانے کہاں چلا گیاتھا۔بہت کوشش کی،مگر لڈو نہ ملا تو اس کے ذہن میں ایک ترکیب آئی۔
وہ بھاگ کر دوبارہ پہاڑی پر چڑھی اور اس جگہ پہنچی جہاں سے وہ لڈو گرا تھا۔وہاں پہنچ کر اس نے دوسرا لڈو بھی نکالا اور اسے نیچے پھینکتی ہوئی بولی۔”اب یہ لڈو بھی وہیں جائے گا جہاں پہلا گیا تھا۔میں اس کے پیچھے پیچھے جاؤں گی اور اس کے ساتھ مجھے پہلا لڈو بھی مل جائے گا۔“
اس نے دوسرا لڈو بھی پھینک دیا اور خود اس کے پیچھے بھاگی مگر وہ بھی نجانے کہاں جا کر گم ہو گیا۔
اب دونوں لڈو گم ہو چکے تھے۔کافی دیر ڈھونڈنے کے بعد وہ مایوس ہو کر آگے چل پڑی،جہاں پہاڑی کی دوسری طرف کسان ایک گھنے درخت کے نیچے بیٹھا اس کا انتظار کر رہا تھا۔اسے دیکھتے ہی وہ بولا:”اب جلدی سے لڈو نکالو،مجھے بھوک لگ رہی ہے۔“
”لڈو تو گئے۔“وہ منہ بسور کر بولی۔
”کہاں گئے؟“کسان چیخ اُٹھا۔
”ایک لڈو گر گیا تھا۔
دوسرا میں نے اس کی تلاش میں اس کے پیچھے بھیجا،مگر وہ بھی نجانے کہاں کھو گیا۔“بیوی نے اسے ساری کہانی سنائی تو کسان حیران ہو کر بولا:”تم ایسی بے وقوفانہ حرکتیں اتنی عقل مندی سے کیسے کر لیتی ہو؟“
”تم نے مجھے اس بارے میں منع بھی تو نہیں کیا تھا۔“وہ بڑے آرام سے بولی تو کسان لا جواب سا ہو گیا۔پھر اچانک کچھ سوچ کر پوچھا:”مجھے اُمید ہے کہ گھر سے نکلتے وقت تم بیرونی دروازہ بند کرکے آئی ہو گی۔
“
”نہیں،میں نے تو دروازہ بند نہیں کیا تھا،کیوں کہ تم نے مجھے توجہ ہی نہیں دلائی تھی۔“بیوی نے جواب دیا۔اس کی بات سن کر کسان پریشان ہو گیا اور غصے سے چیخا:”اس سے پہلے کہ ہم مزید آگے جائیں،تم گھر واپس جاؤ اور دروازہ بند کرکے اسے تالا لگا کر آؤ اور ہاں آتے ہوئے کھانے کو بھی کچھ لے آنا۔“
وہ فوراً گھر کی طرف بھاگی اور اس نے ایسا ہی کیا جیسا اس کے شوہر نے اس سے کہا تھا۔
کھانے کے لئے اس نے باداموں کی ایک تھیلی اٹھالی اور پینے کے لئے پانی ایک چھوٹے سے مشکیزے میں بھر لیا۔اس کے بعد اس نے گھر کے بیرونی دروازے کو تالا لگایا اور واپس چل پڑی۔ابھی دو قدم ہی اٹھائے تھے کہ سوچا،شوہر شاید پھر اس پر اعتبار نہ کرے کہ تالا لگائے بغیر ہی آگئی ہوں،اس لئے مجھے ثبوت اپنے ساتھ لے کر جاناچاہیے۔یہ سوچ کر اس نے زور لگایا اور پورا دروازہ ہی اکھاڑ کر سر پر رکھ لیا اور واپس شوہر کی طرف چل پڑی۔
جب وہ واپس وہاں پہنچی تو شوہر دروازہ اس کے سر پر دیکھ کر حیران رہ گیا اور پوچھا:”اے عقل مند عورت!․․․․یہ کیا ہے؟“
بیوی چہک کر بولی:”تم مجھے بے وقوف سمجھتے ہونا․․․․مگر دیکھو میں کتنی عقل مند ہوں۔مجھے علم تھا کہ تم میری بات کا یقین نہیں کرو گے ،اس لئے میں پورا دروازہ ہی ساتھ لے آئی ہوں۔اب خود دیکھ لو میں نے اس میں تالا لگایا ہے یا نہیں۔
“
”ارے․․․․ارے․․․․․ارے․․․․․تم تو پورا دروازہ ہی اُکھاڑ لائیں اب تو ہر کوئی آسانی سے گھر میں گھس جائے گا۔“کسان لال پیلا ہو کر بولا۔
”ارے کوئی کیسے گھس جائے گا․․․․دروازہ تو میرے پاس ہے پھر کوئی کیسے گھر میں داخل ہو سکتا ہے؟“بیوی آنکھیں گھما کر بولی تو شوہر نے مزید بحث سے جان چھڑانا ہی مناسب خیال کیا اور کہا:”واقعی تم احمق نہیں،بلکہ بہت عقل مند ہو۔
یہ دروازہ چونکہ تم لے کر آئی ہو،اس لئے اب تم ہی اسے اپنے سر پر اُٹھاؤ۔“یہ کہہ کر وہ آگے چل پڑا۔
چارونا چار بیوی نے وہ دروازہ دوبارہ اپنے سر پر لاد لیا۔باداموں والی تھیلی اور پانی کا مشکیزہ بھی اس نے دروازے کے ساتھ باندھ رکھا تھا جس کی وجہ سے وزن بہت زیادہ ہو گیا تھا۔چلتے چلتے وہ دونوں جنگل میں داخل ہوگئے۔چور تو ابھی تک ملے نہ تھے اور رات کا اندھیرا بھی چھانے لگا تھا۔
جب تاریکی زیادہ ہو گئی تو انہوں نے برگد کے ایک گھنے درخت پر رات گزارنے کا فیصلہ کیا۔ابھی وہ برگد کی گھنی شاخوں میں چھپ کر بیٹھے ہی تھے کہ چور بھی وہاں پہنچ گئے۔وہ بہت تھکے ہوئے نظر آرہے تھے۔وہ آخر اسی برگد کے درخت کے نیچے بیٹھ گئے اور باتیں کرنے لگے کہ آج کیسے ایک عورت کو بے وقوف بنا کر سونے کے سکے ہتھیا لیے۔
تھوڑی دیر باتیں کرنے کے بعد دونوں چور رات گزارنے کے لئے آگ جلانے کی کوشش کرنے لگے۔
کسان نے کچھ سوچ کر درخت کی شاخوں پر لگے ہوئے پھل توڑے اور تاک تاک کر ان دونوں کے سروں پر نشانے لگانے لگا۔وہ دونوں اس افتاد سے بُری طرح گھبرا گئے اور ایک دوسرے سے کہنے لگے:”ہوا یا آندھی تو ہے نہیں پھر یہ پھل کہاں سے اور کیسے گر رہے ہیں؟“
کسان کی بیوی دروازہ اپنے کندھے پر اٹھائے اُٹھائے کافی تھک چکی تھی۔اس نے سوچا کہ دروازے کے ساتھ بندھا پانی کا مشکیزہ اس کے وزن میں اضافہ کر رہا ہے۔
اس نے شوہر سے کہا:”وزن زیادہ ہو گیا ہے،اس لئے میں مشکیزہ کا پانی نیچے پھینک رہی ہوں۔“یہ کہتے ہوئے اس نے پانی نیچے اُنڈیل دیا۔جب وہ پانی نیچے بیٹھے چوروں کے سر پر برسا تو ایک چلا اُٹھا:”ارے․․․․آندھی کے بعد تو اب بارش بھی ہو گئی ہے۔“
اگلے ہی لمحے بیوی نے محسوس کیا کہ پانی نیچے اُنڈیلنے کے باوجود دروازہ تو ابھی تک ویسا ہی وزنی ہے تو وہ پھر شوہر سے کہنے لگی:“اب میں بادام بھی نیچے پھینک رہی ہوں،اب میں ان کا بوجھ مزید برداشت نہیں کر سکتی۔
“پھر اس سے پہلے کہ شوہر کوئی جواب دیتا،اس نے باداموں سے بھری پوری تھیلی نیچے اُلٹ دی۔جو نہی وہ سارے بادام نیچے بیٹھے چوروں کے سر پر برسے تو وہ چیخ اُٹھے:”ارے․․․․اب تو اولے بھی برسنا شروع ہو گئے ہیں چلو کہیں اور بھاگ چلیں۔“
پانی اور بادام نیچے پھینکنے کے باوجود بھی جب دروازے کا وزن کم نہ ہوا تو وہ سجھ گئی کہ خود دروازہ ہی بہت وزنی ہے۔
دروازہ اب اس سے سنبھالا نہیں جا رہا تھا۔وہ اس کے ہاتھ سے پھسلنے لگا تھا۔وہ شوہر سے کہنے لگی:”لو جی اب دروازہ بھی چلا․․․․“یہ کہتے ہوئے اس نے دروازہ چھوڑ دیا جو سیدھا جا کر چوروں کے اوپر گرا۔
”ارے مر گئے․․․“وہ ایک ساتھ چلائے اور پھر یہ دیکھے بغیر کہ کیا چیز سر پر گری ہے،سر پر پاؤں رکھ کر بھاگے اور کہتے جا رہے تھے:”پہلے آندھی آئی،پھر بارش ہوئی،پھر اولے برسے اور اب تو آسمان ہی سر پر آپڑا ہے۔“
بھاگتے ہوئے چور اپنا سارا سامان وہیں چھوڑ گئے۔ان کو بھاگتا دیکھ کر کسان اور اس کی بیوی درخت سے نیچے اُتر آئے۔چوروں کے سامان سے ان کو اپنے سونے کے سارے سکے واپس مل گئے۔انہوں نے چوروں کا سارا سامان اُٹھایا اور گھر کی طرف واپس چل پڑے۔"
گدھے سے انسان - تحریر نمبر 1761,"صائم جمال
پیارے بچو!کسی گاؤں میں ایک کمہار رہتا تھا اس کے دو بیٹے تھے۔اسماعیل اور شفیق،اسماعیل عقل مند تھا جبکہ شفیق بے وقوف تھا۔کمہار کے پاس ایک گدھا بھی تھا وہ مٹی کے برتن بنا کر انہیں گدھے پہ لاد کر بیچنے جاتا اس سے اس کے گھر کا گزارہ ہو جاتا تھا۔وقت گزرتا رہا اُس کے بیٹے جوان ہو گئے اس کا بڑا بیٹا اس کے ساتھ مٹی کے برتن بنواتا اور ساتھ شہر بیچنے بھی جاتا وہ پرائمری تک پڑھا ہوا تھا جبکہ شفیق بہت نالائق تھا وہ ان پڑھ ہی رہا۔
کمہار کی بیوی انتقال کر گئی تو اُس کی بہن جو کہ شادی شدہ تھی اُس کا نام جیرو مائی تھا وہ آکر کھانا بنا کر اُن کو دیتی۔جیرو مائی نے اپنے بھائی کو مشورہ دیا کہ بھائی اب ان دونوں کی شادیاں کر دو تا کہ ان کو اپنی اپنی ذمہ داری کا ٹائم سے احساس پیدا ہو جائے۔
(جاری ہے)
کمہار نے دونوں بیٹوں کی شادیاں کر دی اب خرچے بڑھ گئے اور کمہار بھی بیمار رہنے لگا تو انہوں نے مٹی کے برتنوں کے ساتھ سموسے اور آلو والے نان کی ریڑھی بھی لگالی۔
اُن کا کاروبار کافی چمک گیا کچھ عرصہ بعد کمہار کا انتقال ہو گیا اور گھر کی ساری ذمہ داری اسماعیل پر آگئی کیونکہ شفیق تو ٹک کر کام کرتا نہیں تھا۔اسماعیل بال بچوں والا ہو گیا تو اس کی بیوی نے کہا ایسے کب تک گزارہ ہو گا۔شفیق کو کہہ دیں کام کرے نہیں تو ہم یہاں سے دور چلے جاتے ہیں۔اس کی عقل خود ہی ٹھکانے آجائے گی چنانچہ اسماعیل اپنے بچوں کے ساتھ اپنے سسرال چلا گیا اور محنت مزدوری کرنے لگا۔
ادھر شفیق کے پاس جو جمع پونجی تھی وہ ختم ہو رہی تھی اس نے گھر کی چیزیں بیچنا شروع کردی۔ایک دن اُس کی بیوی نے کہا ہمارے پاس تو کچھ بھی نہیں بچا سوائے اس گدھے کے اور ہماری تو اولاد بھی نہیں جو ہمیں کما کر کھلائے اب تو بھائی اسماعیل بھی نہیں میں نے لوگوں سے سُن رکھا ہے اگر گدھے کو پڑھایا لکھایا جائے تو وہ انسان بن جائے گا اور ہمارے بڑھاپے کا سہارا بن جائے گا۔
شفیق یہ سن کر بہت خوش ہوا کہنے لگا اب تم نے عقل کی بات کی ہے سیدھی میرے دل کو لگی ہے میں آج ہی ماسٹر خالد صاحب کے پاس جاؤں گا گدھے کو لے کر میں بھی آپ کے ساتھ جاؤں گی اس کی بیوی بولی۔چل پھر گدھے کا بستہ تیار کر اور اسے سکول چھوڑ کر آئیں۔انہوں نے گدھے کے گلے میں کپڑے کا بستہ لٹکا دیا اور سکول کی طرف چل پڑے۔اس کی پھوپھو جیدوان کے پیچھے بھاگی کہ یہ گدھے کو سکول کیوں لے جا رہے ہیں دونوں بے وقوف جو کوئی بھی ان کو دیکھ رہا سب ہنس رہے جمیلہ اور نسیمہ جو لوگوں کے گھروں میں کام کرتی تھیں محنت کش عورتیں تھیں وہ بھی گدھے کے گلے میں لٹکتا بستہ دیکھ کر کھل کھلا کر ہنس دیں۔
دونوں میاں بیوی گدھے کو لے کر سکول کے گیٹ پر پہنچ گئے گدھا آگے اتنے بچے دیکھ کر سکول کے گیٹ پر رُک گیا دونوں میاں بیوی اس کو دھکیل کر اندر لے آئے بچوں نے گدھے کے گلے میں بستہ دیکھا تو ہنس ہنس کر لوٹ پوٹ ہو گئے پھر وہ ماسٹر خالد کے پاس پہنچ گئے۔ماسٹر خالد بولے”ہاں بھائی شفیق کیسے آنا ہوا؟“
شفیق بولا ماسٹر صاحب آپ ہمارے گدھے کو پڑھا لکھا کر انسان بنا دیں تاکہ یہ بڑھاپے میں ہمارا سہارا بن سکے۔
ماسٹر خالد صاحب ہوشیار آدمی تھے اور ان دونوں بیوقوفوں کو اچھی طرح جانتے تھے۔ماسٹر خالد کہنے لگے کیوں نہیں لیکن اس کی فیس لگے گی۔ویسے تو ہماری فیس زیادہ ہے لیکن آپ پورے سال کی صرف پانچ ہزار روپے دیدیں۔پانچ ہزار کا سُن کر دونوں کو دانتوں پسینہ آگیا۔ماسٹر صاحب نے کہا کوئی جلدی نہیں ایک دو دن تک دے جانا پھر وہ دونوں گدھے کو وہیں چھوڑ کر گھر آگئے ان کے پاس اتنی بڑی رقم نہیں تھی انہوں نے اپنی ریڑھی بیچ کر ماسٹر صاحب کو فیس ادا کردی اور پھر خوشی خوشی گھر آگئے۔
دو سال گزر گئے پھر شفیق نے سوچا اب تو میرا گدھا انسان بن گیا ہو گا اب ہم اسے گھر لے آتے ہیں۔دونوں میاں بیوی اپنے بیٹے گدھے کو لینے سکول چلے گئے اور ماسٹر صاحب سے پوچھا کہ ہمارا گدھا انسان بن گیا کہ نہیں ۔
کیوں نہیں اب تمہارا گدھا پولیس انسپکٹر بن گیا ہے مگر یہ کام میں نے بڑی محنت سے کیا ہے اس کا میں نے نام”شامو“رکھ دیا تھا۔
تم دونوں فلاں فلاں تھانے چلے جاؤ وہاں شامو انسپکٹر ہے دونوں بہت خوش ہوئے وہ دونوں انسپکٹر سے ملنے چل پڑے ساتھ انہوں نے گدھے کے گلے کی رسی اور پیٹھ کی گدی بھی لے لی۔تھانے پہنچ کر شفیق کمہار نے ایک سپاہی سے انسپکٹر شامو کا پوچھا تو اس نے سامنے اشارہ کر دیا۔شفیق نے دیکھا کہ وہ دھوپ میں کرسی ڈالے بیٹھا ہوا ہے۔دونوں میاں بیوی اپنے بیٹے کو دیکھ کر بہت خوش ہوئے اور اس سے تھوڑی دور اس کے سامنے زمین پر بیٹھ گئے۔
خوشی سے اس کو دیکھنے لگے کہ یہ ہمیں پہچان لے گا۔انسپکٹر نے ان کی طرف ایک نگاہ دیکھا اور دوسری طرف نظر پھیرلی۔پھر اس نے دوبارہ دیکھا تو شفیق گدھے کی رسی نکال کر اس کے سامنے لہرانے لگا۔اس کی بیوی نے گدھے کی پیٹھ کی گدی نکالی اور وہ بھی لہرانے لگی کہ شاید اس طرح ان کا گدھا بیٹا ان کو پہچان لے۔
انسپکٹر شامو پریشان ہو کر سوچنے لگا کہ یہ دونوں پاگلوں کی طرح حرکتیں کیوں کر رہے ہیں اس نے ان دونوں کو اپنے پاس بلایا پھر پوچھا کہ کیا بات ہے تم دونوں یہ حرکتیں کیوں کر رہے ہوں۔
تو شفیق کہنے لگا۔کیوں بیٹا جی تم نے ہم دونوں کو پہچانا نہیں بھئی تم پہلے گدھے ہوتے تھے پھر ہم نے تم کو سکول داخل کروا دیا۔اس طرح تم انسان بن گئے اب ہمیں پہچانتے ہی نہیں ہو؟ساری بات بتاؤ شروع سے۔انسپکٹر کہنے لگا۔تو شفیق نے ساری بات بتادی۔انسپکٹر کہنے لگا تم مجھے ماسٹر خالد کے پاس لے چلو تو شفیق اور اس کی بیوی اس کو ماسٹر خالد کے پاس لے آئے۔
انسپکٹر کہنے لگا یہ دونوں تو بہت معصوم اور سیدھے سادھے ہیں آپ نے ان کو زیادہ بے وقوف بنانے میں کوئی کسر نہیں چھوڑی ۔پھر شفیق سے کہنے لگے دیکھیں اگر انسان نہ پڑھیں تو گدھوں جیسے بے وقوف بن جاتے ہیں مگر گدھے کبھی انسان نہیں بن سکتے۔آپ کا گدھا اس ماسٹر صاحب کے پاس ہے۔ماسٹر صاحب بہت شرمندہ ہوئے اور شفیق کمہار سے معافی مانگی اور پانچ ہزار فیس والے بھی واپس کر دئیے۔پھر انسپکٹر شامو ان کو اپنے گھر لے گیا اور ان کا بیٹا بن کے ان کی کفالت کرنے لگا۔"
اس دور کے بندر سیانے - تحریر نمبر 1634,"غریب اللہ غازی
پرانے زمانے کا دور تھا۔ایک شخص ٹوپیاں فروخت کرکے اپنی گزر بسر کیا کرتا تھا۔لوگ اس وقت ننگے سر پھرنا معیوب سمجھتے تھے اس لئے اپنے سروں پر ٹوپی یا پگڑی رکھتے تھے ایک دن گرمی کے موسم میں ٹوپیاں بیچنے والا دوپہر کے وقت ایک درخت کے سائے میں آرام کرنے کے لئے لیٹ گیا اسے نیند آگئی۔اس کے برابر میں ٹوپیوں سے بھرا ہوا تھیلا رکھا ہوا تھا۔
جب سوکر اٹھا تو اس نے دیکھا کہ ٹوپیوں سے بھرا ہوا تھیلا غائب ہے۔اچانک اس کی نظر درخت کے اوپر بیٹھے ہوئے بندروں پر پڑی جہاں بندر اس کی ٹوپیوں سے کھیل رہے تھے۔
ٹوپیاں فروخت کرنے والا پریشانی میں اپنا سر کھجانے لگا۔لیکن وہ یہ دیکھ کر حیران رہ گیا کہ تمام بندر اس کی نقل کرتے ہوئے اپنا اپنا سر کھجا رہے ہیں اس نے ایک دو حرکتیں اور کیں بندر اس کی ہر حرکت کی نقل کرتے رہے۔
(جاری ہے)
اچانک اس کے ذہن میں ایک آئیڈیا آیا اس نے اپنے سر پر سے ٹوپی اتار کر زمین پر پھینک دی۔درخت پر موجود تمام بندروں نے اس کی نقل کرتے ہوئے اپنے اپنے سروں سے ٹوپیاں اتار کر زمین پر پھینک دیں ۔
اس طرح ٹوپیوں کے مالک نے اپنی ٹوپیوں کو جمع کیا۔تھیلے میں دوبارہ ڈال کر واپسی کی راہ لی۔کافی عرصہ بعد اسی ٹوپیاں بیچنے والے ایک ایک پوتا بھی ٹوپی فروش بن گیااس نے اپنے دادا جان سے بندروں والی کہانی سن رکھی تھی۔
اس نے بندروں کو آزمانے کے لئے ایک دن ٹوپیاں تھیلے میں ڈالیں اور دوپہر کے وقت ایک درخت کے نیچے سستانے کے لئے لیٹ گیا اس کی توقع کے عین مطابق کچھ دیر بعد بندروں نے اس کا تھیلا اٹھا لیا۔اس نے اپنے دادا کے مطابق سر کھجانا شروع کیا تو بندروں نے بھی اس کی نقل کی لیکن کچھ دوسری حرکتیں کرنے کے بعد اس نے اپنی ٹوپی زمین پر پھینکی لیکن بندروں نے اپنی ٹوپیاں نہ پھینکیں ۔
ابھی وہ سوچ ہی رہا تھا کہ ایک بندر درخت سے نیچے اترا زمین پر پڑی ہوئی ٹوپی اٹھائی پھر اس نے ٹوپی فروش کے تھپڑ رسید کیا اور کہا کہ بے وقوف کیا تو سمجھتاہے کہ صرف تیرا ہی دادا تھا جو تجھے کہانی سنا گیا ہمارا دادا بھی ہمیں بتا گیا کہ آئندہ کسی ٹوپی فروش کے ہاتھوں بے وقوف نہیں بننا اس لئے ہم بندروں نے تمہاری نقل میں اپنی ٹوپیوں کو اپنے سروں سے اتار کر پھینکنے سے انکار کر دیا تھا پیارے بچو اس واقعہ کو غور سے پڑھیں اور دیکھیں کہ انسان اور بندروں سے ہوشیار کون رہا ہمارے سو سائٹی کے بندربھی بندروں کی طرح سیانے ہو گئے ہیں آج اگر ہم دیکھیں تو ہماری سوسائٹی میں دوسروں کو بے وقوف بنانے کی وبا عام ہے ہر فرد اپنے مفاد کی خاطر دوسرے کا گلا کاٹنے پر تلا ہوا ہے بے پناہ ہوشیاری کے سحر میں ایک فیکٹری مالک پھل فروش ،دودھ والا ،مہنگائی کاروناروتے ہیں لیکن ہر فرد سے مصنوعی مہنگائی کر رکھی ہے ہر شخص یہ سمجھتا ہے کہ صرف وہی عقل مند ہے اور دوسرے بے وقوف ہیں آج ہر شخص اپنے منافع کو سود کے ساتھ وصول کرنے پر تلا ہوا ہے۔
جو معاشرے کے لئے ایک المیہ ہے ضرورت اس امر کی ہے کہ ہو شیاری چالا کی کو چھوڑ کر اصولوں کے مطابق زندگی گزاریں اس میں دنیا و آخرت کی کامیابی مضمر ہے۔"
سیدھے کا اُلٹا - تحریر نمبر 1605,"شکیل صدیقی
مجھے عقیل کہتے ہیں اور میں ساتویں جماعت کا طالب علم ہوں۔آج کل میرے سالانہ امتحان ہورہے ہیں۔آج منگل ہے اور میرا اردو کا پرچہ ہے۔میں نے پوری تیاری کرلی ہے۔جی ہاں!میں فرسٹ آؤں گا۔جب وین آنے کا وقت ہوا تو میں نے ڈریس پہننا شروع کیا۔پتا چلا کہ پتلون کی زِپ خراب ہو گئی ہے۔دوسری پتلون کھونٹی پر لٹکی ہوئی مل گئی،لیکن ماسی نے اسے دھویا نہیں تھا۔
سخت بدبو آرہی تھی۔داغ دھبے پڑے ہوئے تھے۔دراصل اس میں میرا کوئی قصور نہ تھا۔میں پانچ چھ لڑکوں کے ساتھ گلی میں کرکٹ کھیل رہا تھا کہ گیند سامنے والے ورک شاپ میں چلی گئی۔میں گیند لینے چلا گیا۔گیند تو مل گئی،لیکن مکینک لڑکے نے شرارت میں اپنے ہاتھ میری پتلون پہ رگڑ دیے۔سکول کی پتلون میں نے اس لیے پہن لی تھی کہ کل ماسی آئے گی تو دھودے گی،لیکن ماسی نے چھٹی کرلی۔
(جاری ہے)
اُف کہاں جاؤں؟کیا کروں؟یاد آیا کہ امی زِپ درست کر لیتی ہیں۔پہلے بھی کئی بار درست کر چکی ہیں۔میں نے باورچی خانے میں جاکر کہا:”امی!پتلون کی زِپ خراب ہو گئی ہے۔“
”تو میں کیا کروں؟“انھوں نے ڈانٹنے والے انداز سے کہا:”رات کو اپنا یونی فارم چیک کر لینا چاہیے تھانا؟“وہ ابو کے لیے ناشتا بنارہی تھیں،اس لیے کوئی بات سننے کو تیار نہیں تھیں۔
بات تو وہ ٹھیک کہہ رہی تھیں،مگر اس وقت تو دیر ہورہی تھی۔سکول کی وین آجاتی تو مصیبت آجاتی۔
”امی!آج میرا پرچہ ہے نا!بس آپ زِپ صحیح کر دیجیے۔“
”اپنی باجی سے کرالو۔“
میں دوڑا ہوا ان کے پاس گیا تو ننھے کے ساتھ لوڈو کھیل رہی تھیں۔
”باجی!میرے پتلون کی زِپ خراب ہوگئی ہے۔“میں نے رودینے والی آواز میں کہا۔
”اچھا میرے پاس رکھ دو۔میں اپنی گیم ختم کرلوں،اس کے بعد درست کردوں گی۔وین تو دیر سے آتی ہے نا؟“
”نہیں،آج جلدی آئے گی۔آج تو پرچہ ہے نا؟پرسوں تو وین کا ٹائر پنکچرہو گیا تھا،اس لیے وہ دیر سے آئی تھی۔”میں نے وضاحت کی۔
”اچھا ٹھیک کیئے دیتی ہوں،بابا!تم جاکر سوئی دھاگے کا ڈبالے آؤ۔“
میں دوڑتا ہوا دوسرے کمرے میں گیا اور سلائی مشین کی دراز سے ڈبا نکال کر لے آیا۔
باجی نے ڈبے سے بلینڈ نکال کر سلائی کاٹ دی اور زِپ نکا ل دی۔زِپ رواں ہو گئی۔اب انھیں زِپ کے دونوں کناروں کی سلائی کرنا تھی،جو ہاتھ کاکام تھا۔انھوں نے ابھی پہلا ٹانکا لگایا تھا کہ سوئی ان کی اُنگلی میں چبھ گئی ۔تھوڑا سا خون بھی نکل آیا۔میرے ساتھ بھی کئی بارایسا ہوا تھا،مگر میں نے کبھی کوئی پروا نہیں کی۔اس وقت نہ جانے کیا ہوا،باجی نے تو وہ اُدھم مچا دیا جیسے کسی نے ان کی اُنگلی پر چھری پھیر دی ہو۔
”ہائی اللہ!یہ کیا ہو گیا؟“اس کے سوا ان کے منہ سے کچھ نکل ہی نہیں رہا تھا۔”اوئی میں مرگئی۔“
”باجی!کچھ نہیں ہوا۔نل پر جا کر ہاتھ دھولیں۔“میں نے ہمدردی سے کہا۔
”میں نہیں لگا رہی زِپ۔“انھوں نے جھنجلا کر کہا اور پتلون ایک طرف پھینک دی۔
میں نے باورچی خانے کا رخ کیا اور امی سے باجی کی شکایت کردی۔امی نے کہا کہ وہ ناشتہ تیار کر چکی ہیں۔
خود لگا دیں گی۔میں نے سوچا جب تک اپنی ڈبیا چیک لرلوں۔اس میں بال پوائنٹ،پنسل ،ربڑ اور شاپنر ہے یا نہیں۔ڈبیا کھولی تو اس میں بال پوائنٹ نہیں تھا۔حالانکہ میں نے رات ہی کو رکھا تھا۔مجھے یقین تھا کہ ارسلان لے گیا ہو گا۔جب اس کی کوئی چیز گم ہو جاتی ہے تو وہ میری ڈیبا سے نکال لیتاہے۔وہ سکول جا چکا تھا۔اب میں کہا جاؤں ؟
میں نے امی سے پیسے لیے اور دوڑتا ہوا دوکان تک گیا ۔
دوکان بند تھی۔پھر گھر کی طرف دوڑا،ایک اور بچے سے ٹکڑا گیا جو اسٹیل کی چھوٹی بالٹی میں دودھ لے کر آرہا تھا۔دھکا لگنے سے دودھ گر پڑا اور سڑک سفید ہو گئی۔وہ مرنے مارنے پر تُل گیا۔میں نے دو تین بار معافی مانگی تو کہیں جا کر جان چھوٹی۔اب دوڑنے کے بجائے اطمینان سے چلنے لگا ،گھر کے قریب پاؤں پھسلا تو سڑک پر گر پڑا۔وہ کیلے کا چھلکا تھا،جو کسی بدتمیز اور گنوار لڑکے نے پھینکا تھا۔
پھر یاد آیا کہ شام کومیں نے بھی تو ٹھیک اسی جگہ کھڑے ہو کرکیلے کھائے تھے۔ممکن ہے وہ چھلکے میں نے ہی پھینکے ہوں۔
اچھا اب چھلکوں کے بجائے بال پوائنٹ کے بارے میں سوچنا چاہیے۔گھر پہنچ کر باجی سے کہا تو انھوں نے اپنا پرس کھول کر چمکیلا والا بال پوائنٹ مجھے دے دیا۔چمکیلا بال پوائنٹ دیکھ کر ننھا مچل گیا اورضد کرنے لگا کہ میں بال پوائنٹ سے لکھوں گا۔
چمکیلا بال پوائنٹ مجھے دو۔میں نے بال پوائنٹ اپنی ڈبیا میں رکھا اور ڈبیا جاکر اپنے کمرے میں گدے کے نیچے چھپادی۔پھر اسٹور میں جاکر سکول ڈریس پہنا۔چونکہ میرے جوتوں میں تسمہ ہے،میں نے اسے کسنے کے لیے زور لگایا تو تسمہ ٹوٹ کر ہاتھ میں آگیا۔یاد آیا کہ ایک جوڑی تسمہ فالتو ہے ،مگر کہاں ہے؟
ذہن پر زور ڈالا تو یاد آیا کہ ننھے نے کل رات کو دونوں تسمے آپس میں باندھ کر لمبا کر لیا تھا،پھر اس سے اپنے کھلونا اونٹ کی گردن باندھ دی تھی اور اونٹ کو صحن میں دوڑاتا پھر رہا تھا،اونٹ پانی کی بالٹی میں مل گیا۔
ننھا اسے رات کو نہلا رہا تھا۔پھر پتا نہیں کیا ہوا کہ اس نے اونٹ کو پانی میں ڈبو دیا۔میں نے اس کی گردن سے تسمہ کھولا اور جوتے میں ڈال لیا۔وہ گیلا ہو گیا تھا،اس لیے دشواری ہوئی۔بہ ہر حال اب پاؤں سے جوتے کے نکلنے کا اندیشہ نہیں تھا۔
ابو کے ساتھ ناشتہ کیا۔سکول کی وین آنے میں صرف دس منٹ رہ گئے تھے۔وین آگئی تو میں نے ڈبیا بسترکے نیچے سے نکالی اور وین میں سوار ہو گیا۔
امتحان ہال میں بیٹھنے سے پہلے میں نے اپنے دوست شجاع کو بتایا کہ میں نے آج اردو کے پرچے کی تیاری اچھی کرلی ہے،اُمید ہے کہ میں فرسٹ آؤں گا۔میری بات سن کر وہ ہنسنے لگا۔مجھے بُرا لگا۔میں نے کہا کہ جب رزلٹ آئے گا،تب دیکھنا۔وہ ہنسا اور ہنستا چلا گیا۔جب ٹیچر نے پرچہ دیا تو میں رونے لگا اور روتا ہی چلا گیا۔اس لیے کہ اس دن اردو کے بجائے سوشل اسٹیڈیز کا پرچہ تھا۔
میں نے آنسو پونچھ کر کسی نہ کسی طرح سے پرچہ حل کیا۔سوشل اسٹیڈیز مجھے آتی نہیں تھی،مگر جتنی آتی تھی وہ لکھ دی۔جی ہاں!اُمید ہے کہ اب میں امتحان میں بُرے نمبروں سے فیل ہو جاؤں گا۔گھر آکر میں نے کسی کو نہیں بتایا کہ پرچہ کیسا ہواہے ،بلکہ اسے چھپا کر تکیے کے نیچے رکھ دیا۔
میز کی دراز کھول کر سالانہ امتحان کی ڈیٹ شیٹ دیکھی۔اس میں بھی سوشل اسٹیڈیز لکھا تھا۔تو پھر کیا بات تھی؟ششما ہی امتحان کی ڈیٹ شیٹ میں نے بہت سنبھال کر میز کی اسی دراز میں رکھی ہوئی تھی ،کیونکہ میں اس امتحان میں فرسٹ آیا تھا۔اسے دیکھا تو اس میں آج کے دن اردو کا پرچہ لکھا تھا۔اتفاق سے تاریخ آج ہی کی تھی،البتہ مہینہ بدلا ہوا تھا۔امتحان کی تیاری میں نے اسی ڈیٹ شیٹ کو دیکھ کر کر ڈالی تھی۔"
وہ کون تھا - تحریر نمبر 1577,"رابعہ فاروق ،ڈیرہ اسماعیل خان
میرا نام خورشید بٹ ہے ۔میں نے اپنے گھر کی بیٹھک میں کریانے کی ایک چھوٹی سی دوکان کھولی ہوئی ہے۔لوگوں کے خیال میں ،میں کافی بزدل آدمی ہوں۔جنوں بھوتوں کے واقعات سے بہت ڈرتا ہوں۔آج سے پانچ سال پہلے میں چوکیدار تھا۔میری ڈیوٹی شہر کے ایک بازار میں لگی تھی۔میں رات 8سے صبح8تک ڈیوٹی کرتا تھا۔
ایک رات ایسا واقعہ ہوا جس کی وجہ سے میں نے نوکری چھوڑی ۔جنوری کے آخری ایام چل رہے تھے۔رات 2بجے کا وقت تھا تو مجھے تھوڑی سی اونگھ آگئی۔ڈھائی بجے کے قریب میری آنکھ کسی گاڑی کی آواز سے کھلی۔میں نے دیکھا کہ ایک پرانے ماڈل کی گاڑی دور سے آرہی ہے۔میں چوکنا ہو کر بندوق سنبھال کر بیٹھ گیا۔
گاڑی میرے قریب سے گزری تو میں نے گاڑی اور گاڑی والے کا جائزہ لیا۔
(جاری ہے)
ایک آدمی ہیٹ اور کوٹ پہنے ہوئے تھا اور ڈرائیونگ کررہا تھا۔ہیٹ کا اگلا حصہ کافی نیچے تھا۔اس کی آنکھیں نظر نہیں آرہی تھیں۔ گاڑی میں کوئی اور فرد سوار نہیں تھا۔تھوڑی دور جا کر اس آدمی نے گاڑی روک دی۔وہ گاڑی سے اُترا اور میری طرف دیکھ کر اُنگلی سے مجھے اپنے قریب آنے کا اشارہ کیا۔جب میں اس کے قریب گیا تو اچانک اس آدمی کا قد بلند ہونا شروع ہو گیا اور چند سیکنڈ کے اندر اس آدمی کا قد اتنا بڑھ گیا کہ دوکانوں کی چھتوں سے بھی کئی فیٹ اوپر چلا گیا اور پھر اچانک اس آدمی نے میری طرف گردن موڑی۔
خوف کے مارے گھگی بندھ گئی تھی۔ایسے لگتا تھا جیسے ابھی میری موت واقع ہو جائے گی۔میرے ہاتھ پیر ٹھنڈے برف ہو گئے تھے۔اس نے میری طرف دیکھا۔اس کی آنکھیں چونے کی طرح سفید تھیں۔میں نے زور دار چیخ ماری اور جلدی سے ساتھ والی گلی میں گھس گیا۔اس نے میری کندھے کی طرف اپنا ہاتھ بڑھایا۔ میں اپنا پورا زور لگا کر بھاگتا چلا گیا۔
پیچھے سے ایسی آوازیں آرہی تھیں جیسے کوئی خونخوار جانور غرارہا ہو۔
ایک دفعہ آواز آئی:”تمھارے پیسے گر گئے ہیں آؤ یہ لے لو اور پھر چلے جاؤ۔“
لیکن مجھے پتا تھا کہ یہ سب دھوکا ہے۔وہ شیطانی مخلوق مجھے اپنے شکنجے میں جکڑ نا چاہتی ہے۔
میں گلیوں میں بھا گتا رہا۔آخر کچھ منٹ بعد اپنے گھر کے دروازے پر تھا۔میں نے اِدھر اُدھر دروازے کو پیٹا۔ساتھ ساتھ”بچاؤ بچاؤ“کی آواز بھی لگائی ۔میرے ذہن میں تھا کہ اگر وہ شیطانی مخلوق میرے پیچھے آبھی گئی تو بہت سے لوگوں کو دیکھ کر بھاگ جائے گی۔
میری کوشش رائیگا ں نہیں گئی۔محلے کے کئی افراد میرا شور سن کر دروازہ کھول کر گلی میں آگئے۔میری بیوی نے جلد ہی دروازہ کھول دیا۔میں بے دم ہو کر اندر گر پڑا۔محلے داروں نے مجھے اُٹھا کر کمرے میں بستر تک پہنچایا۔میں دیوانہ وار بول رہا تھا:“گھر کا دروازہ بند کرو،جلدی کرو،جلدی کرو۔“
جلدی سے گھر کا دروازہ بند کر دیا گیا۔فرید چچا نے میرے لیے چائے بنوائی۔
مجھے لحاف اوڑھایا گیا۔لحاف میں بیٹھ کر میں نے گرم گرم چائے پی تو اوسان بحال ہوئے۔آخر میں نے تمام لوگوں کو اپنے ساتھ پیش آنے والا واقعہ سنایا۔تمام لوگ انگشت بدنداں رہ گئے۔بہر حال کچھ دیر بعد تمام لوگ اپنے اپنے گھروں کو روانہ ہو گئے۔میں نے شکر انے کے دو نوافل ادا کیے اور سو گیا۔اس واقعے کے بعد میں نے چوکیدار کی نوکری چھوڑ دی۔"
سُپر گپّی - تحریر نمبر 1573,"شیخ عبدالحمید عابد
مسٹر حیرت اور مسٹر ناک دونوں پڑوسی تھے اور اکثر ساتھ ساتھ رہتے تھے۔ان کی دوستی بہت پرانی تھی۔گاؤں والے ان کی دوستی کی مثال دیتے تھے،لیکن ایک بات بہت بُری تھی کہ دونوں دوست اکثر بے پرکی اُڑایا کرتے تھے اور جس بات پر اَڑ جاتے تھے۔اس سے پیچھے نہ ہٹتے۔ایک دفعہ مسٹر حیرت کہنے لگے:”میں نے اُڑتی ہوئی گائیں دیکھی ہیں،جو پرندوں کی طرح اُڑتی ہیں۔
“
یہ سن کر مسٹر ناک نے جواب دیا:”اور میں نے ہتھوڑے اور کیلیں کھیتوں میں اُگتے دیکھی ہیں۔“
یہ جواب سن کر مسٹر حیرت کا منہ حیرت سے کھلے کا کھلارہ گیا۔
ایک دن مسٹر حیرت اور مسٹر ناک لکڑیاں لینے جنگل میں جارہے تھے۔مسٹر ناک نے پوچھا:”میرے دوست!کیا تمھارے پاس نیا کلہاڑاہے؟“
”ہاں !نیا ہے۔
(جاری ہے)
“مسٹر حیرت نے کہا:”اور ایسا کلہاڑا تم نے پہلے کبھی نہ دیکھا ہو گا۔
یہ صرف لکڑیاں ہی نہیں کاٹتا،بلکہ پتھروں کو بھی کاٹ دیتاہے۔“
مجھے یقین نہیں آرہا۔“مسٹر ناک نے کہا:”پھر بھی میرے کلہاڑے کا جواب نہیں یہ اگر چہ پرانا ہے،لیکن تم نے سنا ہو گا کہ اولڈاز گولڈ۔کوئی میرے کلہاڑے کا مقابلہ نہیں کر سکتا۔صرف ایک مرتبہ سان پر رگڑنے کی ضرورت ہے۔پھر تم چاہوتو اس سے اپنی شیوبنالو۔“
یہ سن کر مسٹر حیرت کہنے لگے:”مجھے اپنے کلہاڑے کو چمکانے کے لیے سان کی ضرورت نہیں،ایسا کرنے کے لیے صرف میری ایک پھونک ہی کافی ہے اور پھر میری ایک ضرب بڑے سے بڑے درخت کو نیچے گرانے کے لیے کافی ہے۔
“
یہ سن کر مسٹر ناک بھلا کب پیچھے رہنے والے تھے۔اپنے کلہاڑی کے دستے کو مضبوطی سے پکڑ کر بولے:”مجھے صرف کلہاڑے کو ہوا میں لہرانے کی ضرورت ہے بڑے بڑے درخت خود بخود زمین سے کٹ کرنیچے گر پڑتے ہیں۔“
مسٹر حیرت نے کہا:”اچھا ایسی بات ہے تو ذرا اس سیب کے درخت کو تو کاٹ کر دکھاؤ۔“
مسٹر ناک نے جواب دیا:”یہ کون سی مشکل بات ہے،لو ابھی دیکھ لو۔
“
یہ کہہ کر جونہی انھوں نے کلہاڑا ہوامیں لہرانے کے لیے اُٹھایا،ان کی کنپٹی پر ایک زور دار مکاپڑا اور مسٹر ناک اُچھل کر دور جا پڑے۔
”مسٹر حیرت!یہ کیا بد تمیزی ہے۔“وہ درد سے چلاّئے۔
”یہ میری بد تمیز ی نہیں ہے،مسٹر ناک!میں ایسی حرکت کبھی نہیں کرتا۔“مسٹر حیرت بولے۔اب جو مسٹر ناک نے دیکھا کے باغ کا مالی مزید پٹائی کرنے کے لیے آگے بڑھ رہا تھا۔
پھر تو آپ سمجھ ہی سکتے ہیں کہ دونوں گپّی دوست وہاں سے کس طرح رفو چکر ہوئے ہوں گے۔
خزاں کا موسم آیا تو مسٹر حیرت اور مسٹر ناک نے اپنی بندوقیں صاف کیں اور شکار کو نکل کھڑے ہوئے۔راستے میں مسٹر حیرت کہنے لگے:”آؤ ہم کسی ریچھ کو تلاش کریں،ہم آسانی سے مارلیں گے۔“مسٹر ناک نے یہ سن کر حیرت کا تمسخر اُڑایا اور کہا:”ایک کیا میں تو ایک درجن ریچھوں کو ایک ساتھ مار سکتا ہوں۔
مجھے یاد ہے کہ جب میں چھوٹا سا تھا تو میں نے ایک گھنٹے میں دو درجن خرگوش شکار کیے تھے۔“
یہ سن کرمسٹر حیرت بھلا کب پیچھے رہنے والے تھے،بولے:”اور جب میں بچہ تھا تو ایک وقت میں اتنے خرگوش شکار کر لیتا تھا کہ مجھے ان کو لے جانے کے لیے چھکڑے منگوانے پڑتے تھے۔اس لیے میں صرف موٹے موٹے خرگوش لے جاتا اور باقی کوؤں کے لیے چھوڑ دیتا تھا۔
“
”اس میں حیرانی کی کون سی بات ہے!“
مسٹر ناک نے کہا:”میں نے ایک دفعہ گندم کے دانے جتنی گولی سے چودہ مرغا بیاں گرالی تھیں۔“
مسٹر حیرت کہاں پیچھے رہنے والے تھے،تیزی سے بولے:”تمھیں معلوم ہے ایک دفعہ میرے ساتھ کیا ہوا؟“
”کوئی معمولی سا واقعہ ہوا ہو گا؟“مسٹر ناک نے طنزیہ انداز میں لقمہ دیا:اصل واقعہ تو میرے ساتھ ہوا تھا،جب شکار کے دوران میری سب گولیاں ختم ہو گئیں تو میں نے ایک چھو ٹی سی کیل کو بطور گولی استعمال کرکے دو ہاتھیوں کو ایک ہی وار میں ہلاک کر دیا تھا،بلکہ کیل ہاتھیوں کو چیرتے ہوئے جاکر لومڑی کی دُم پر لگی اور دُم اَڑ کر درخت کی شاخ سے اٹک گئی۔
“
مسٹر حیرت نے اس واقعے کاکوئی اثر نہ لیا اور اپنی دُھن میں بولتے گئے:پچھلے سال میں نے اپنی بندوق میں گولی کی جگہ کھانے میں استعمال ہونے والے مصالحے ڈال دیے اور مرغابیوں کو نشانہ بنا کر ایک ہی حملے میں سات مرغابیوں کو گرادیا۔جب میں انھیں اُٹھانے گیا تو وہ روسٹ ہو چکی تھیں۔جنھیں میں مزے لے لے کر کئی روز تک کھاتا رہا۔“
”بہتر یہ ہے کہ تم شکار وغیرہ چھوڑ کر کسی گھر کا باورچی خانہ سنبھال لو۔
“مسٹر ناک نے چوٹ کی۔اسی طرح لڑتے جھگڑتے ہوئے دونوں واپس اپنی بستی پہنچ گئے۔حالانکہ دونوں شکار کے لیے نکلے تھے،لیکن انھیں گپیں ہانکنے سے فرصت ہی کب تھی کہ وہ شکار کرتے۔بستی میں گھروں کے باہر گیلے کپڑے رسیوں پر سوکھ رہے تھے۔مسٹر ناک نے بندوق اُٹھائی اور ایک سوکھی ہوئی ٹوپی کو نشانہ بنایا،تاکہ مسٹر حیرت پر اپنی نشانہ بازی کا رعب جمانے کا موقع مل سکے۔
مسٹر حیرت نے بھی اپنی بندوق اُٹھالی۔تب جو دونوں کی بندوقیں چلیں تو سوکھے ہوئے کپڑوں میں گولیاں چھید کر گئیں۔یہ منظر دیکھ کو دونوں قہقہے لگانے لگے۔
ادھر گولیوں کی آواز سنتے ہی بستی کے لوگ باہر نکل آئے اور یہ دیکھ کر مسٹر حیرت اور مسٹر ناک نے ان کے کپڑے گولیوں سے چھلنی کردیے ہیں ،ان کے پیچھے بھاگے اور پکڑ کر دونوں کی خوب مرمت کی۔
اس کے بعد کئی روز تک تو دونوں کی ہمت نہ پڑی،لیکن بے پَر کی اُڑانے سے وہ کہاں باز رہنے والے تھے۔ان ہی دنوں خدا کا کرنا ایسا ہوا کہ مسٹر حیرت کی جھونپڑی کولالٹین سے آگ لگ گئی اور پھیلتے پھیلتے مسٹر ناک کے اسٹور روم تک پہنچ گئی۔ان کے پڑوسی مدد کو بھاگے کہ آگ بجھائیں ،لیکن دونوں دوست آگ پر قابو پانے کے بجائے اونچی ہانکنے لگے۔مسٹر ناک نے فرمایا:”میرا خیال ہے کہ آگ جمے ہوئے دودھ سے بہتر طور پر بجھائی جا سکتی ہے۔
“
مسٹر حیرت نے کہا:”جمے ہوئے دودھ کے مقابلے میں شہد زیادہ بہتر ہے اس وقت جو آگ لگی ہوئی ہے اس پر ایک ڈرم شہد پھینک دیا جائے تو آگ فوراً بجھ جائے گی۔“
ابھی وہ باتیں ہی کررہے تھے کہ ان کے گھر کی چھت سامان سمیت جل کر زمین پر آگری۔مسٹر حیرت اور مسٹر ناک پر چھت کا سایہ بھی نہ رہا۔یہ دیکھ کر دونوں کو احساس ہوا کہ کتنا بھاری نقصان ہو گیا۔دونوں ایک دوسرے کے گلے لگ گئے اور دھاڑیں مار مار کر رونے لگے۔اس دن کے بعد سے اب تک مسٹر حیرت اور مسٹر ناک بے گھر ہیں۔دونوں نے خاموشی اختیار کر لی ہے۔اب پڑوسی بھی امن وسکون سے ہیں۔"
اُڑنے والا ہاتھی - تحریر نمبر 1563,"سیدہ ناہیدنرگس،کراچی
ایک دفعہ کا ذکر ہے کہ کسی گاؤں میں بہت ہی غریب دھوبی رہتا تھا۔کپڑوں کی دھلائی کے ساتھ ساتھ اسے آسمان کو قریب سے دیکھنے کا بہت شوق تھا۔وہ اور اس کی بیوی روز دھوبی گھاٹ پر کپڑے دھونے جاتے تھے ۔ایک روز جب اس کی بیوی کپڑوں کو سکھا رہی تھی،اس کی نظر آسمان پر پڑی۔کیا دیکھتی ہے کہ آسمان سے ایک ہاتھی اُڑتا ہوا زمین پر اُتر رہا ہے۔
جیسے ہی وہ زمین پر اُتر اتووہ غائب ہو گیا۔دو تین روز تک وہ دونوں یونہی ہاتھی کو زمین پر اُتر تا دیکھتے رہے۔انھوں نے فیصلہ کیا کہ کل وہ اس ہاتھی پر نظر رکھیں گے کہ ہاتھی زمین پرکیوں اُترتا ہے اور پھر غائب ہو جاتاہے،آخر ایسا کیوں ہے؟
اگلے دن دونوں شدت سے اس ہاتھی کا انتظار کرنے لگے۔آسمان پر بار بار نظر دوڑانے لگے۔
(جاری ہے)
آخر ان کو آسمان سے ہاتھی زمین پر اُترتا نظر آہی گیا۔
دونوں اس کے پیچھے چل پڑے ہاتھی گنے کے کھیتوں میں گھس گیا اورخوب پیٹ بھر کر گنے کھانے لگا۔
ہاتھی کا پیٹ بھرا اور اُڑنے کی تیاری کرنے لگا۔جیسے ہی اس نے اُڑان بھری دونوں میاں بیوی نے بھی ہاتھی کی دُم پکڑلی اور ہاتھی کے ساتھ اُڑنے لگے۔ہاتھی آسمان کی بلندیوں کو پہنچا تو دھوبی کیا دیکھتا ہے کہ ایک پہاڑ ہیرے سونے کے جواہرات سے چمک رہا ہے۔
یوں لگ رہا تھا جیسے کوئی اپنا خزانہ یہاں چھوڑ کر بھول گیا ہے۔
دونوں میاں بیوی کی آنکھیں کھلی کی کھلی رہ گئیں۔آخر ہاتھی پہاڑ پر اُتر گیا۔دونوں میاں بیوی بھاگ کر سونے پر ٹوٹ پڑے اور زیادہ سے زیادہ سونا اکھٹا کرنے کی کوشش کرنے لگے۔رات کے بڑھتے اندھیرے سے پریشان ہونے لگے۔انھوں نے سوچا کہ صبح ہوتے ہی وہ ہاتھی کی دُم پکڑ کر زمین پر اُتر جائیں گے۔
آخر صبح ہوئی اور ویسا ہی کیا۔زمین پر اُتر ے اور اپنے گھر کی طرف رواں دواں ہو گئے۔
ایک غریب دھوبی جو روز بروز امیر ہوتا جارہا تھا،اس کو دیکھ کر سارا گاؤں حیران وپریشان ہو گیا کہ اچانک ایسا کیا ہوا کہ دھوبی ا تنا امیر ہو گیا ہے۔
گاؤں کے لوگ دھوبی کے پاس آئے اور اس کے یوں اچانک امیر ہونے کا راز پوچھنے لگے۔دھوبی ان کو کچھ نہ بتاتا۔
ایک دن دھوبی کسی کام سے شہر سے باہر نکل گیا۔اس بات کا فائدہ اُٹھاتے ہوئے ان کی ہمسائی دھوبن کے پاس آئی اور باتوں باتوں میں خزانے کا راز اُگلوالیا۔
رات کو جب دھوبی واپس آیا دھوبن نے سارا ماجرا بتایا۔دھوبی کو اپنی بیوی کی اس حرکت پر بہت غصہ آیا،مگر اب بات ہاتھ سے نکل چکی تھی۔صبح سارا گاؤں دھوبی سے مدد مانگنے آگیاکہ وہ ان کے ساتھ کھیتوں میں چلے اور ہاتھی کے ساتھ خزانے تک پہنچانے میں ان کی مددکرے۔
یہ سب سننے کے بعد دھوبی کے دل میں لالچ پیدا ہوا کہ وہ ان کے ساتھ جاکے اور خزانہ اکھٹا کرکے لائے گا۔یہ سوچ کر وہ ان کے ساتھ جانے کے لیے راضی ہو گیا۔اگلی صبح سارے گاؤں والے کھیتوں کی طرف نکل گئے اور آنکھیں آسمان پر جمائے بیٹھے تھے۔ہاتھی زمین پر اُترا اور گنے کھانے لگا۔سب گاؤں والے اس تاک میں تھے کہ جیسے ہاتھی گنے کھا کے فارغ ہو گا ،تو سب اس کی دُم پکڑ کر اس خزانے تک پہنچ جائیں گے۔
جیسے ہی ہاتھی اُڑنے لگا سب نے اس کی دُم پکڑ لی۔دھوبی سب سے آگے اس کی دُم پکڑے ہوئے تھا اور یوں اس کے پیچھے ایک لمبی قطار میں پورے گاؤں والے ایک دوسرے کو پکڑے اُڑتے چلے جارہے تھے۔
سب گاؤں والے آپس میں باتیں کرنے لگے کہ وہاں اتنا خزانہ ہو گا کہ ہم سب لے کر آسکیں گے کسی نے کہا خود سے سوچنے سے اچھا ہے کہ ہم کیوں نہ دھوبی سے پوچھ لیں ۔ایک گاؤں والے نے پوچھا کہ وہاں کتنا سونا ہے؟دھوبی خزانے کی لالچ میں گاؤں والوں کے ساتھ چل دیا تھا۔دُم کو چھوڑتے ہوئےہاتھوں کو پھیلا کر کہنے لگا:”اتنا زیادہ۔“یہ کہنے کی دیر تھی کہ سب کے سب زمین پر گر پڑے اور ہاتھی مزے سے آسمان میں اپنی اُڑان بھرنے لگا اور گاؤں والوں کو ان کی لالچ کی سزا مل گئی۔"
شرارتی بچے - تحریر نمبر 1543,"ہنی گرائمر اسکول  پہلی کلاس سے لے کر پانچویں  کلاس تک تھا- یہ اسکول اپنی پڑھائی لکھائی اور مناسب فیسوں  کی وجہ سے بہت مشہور تھا- یہاں ڈسپلن کا بہت خیال رکھا جاتا تھا- اس کی ایک انوکھی بات یہ بھی تھی کہ مختلف مضمون  پڑھانے کے لیے الگ الگ ٹیچرز نہیں تھیں بلکہ ہر کلاس کی ایک مس مقرر تھیں اور سارا سال وہ ہی ایک کلاس کو پڑھاتی تھیں- یہ استانیاں نہایت تعلیم یافتہ اور مختلف کورسز کرکے یہاں آتی تھیں- اسکول کی پرنسپل جو اس اسکول کی مالک بھی تھیں، ایک سخت انٹرویو لے کر ٹیچرز  کی تعیناتی کرتی تھیں اور اچھی بات یہ تھی کہ ان استانیوں کی  معقول تنخواہیں بھی مقرر کرتی تھیں جس کی وجہ سے ساری ٹیچرز  بچوں کو مزید دل لگا کر پڑھاتی تھیں-
اس اسکول کے  پہلی کلاس سے لے کر چوتھی کلاس کے  بچے   بہت تمیز دار اور پڑھائی میں دلچسپی لینے والے تھے مگر پانچویں کلاس کے بچوں کی اکثریت بہت  شرارتی اور پڑھائی میں کم دلچسپی لینے والی تھی- ان میں سے تقریباً تمام بچے ہی پہلی کلاس سے اس اسکول میں پڑھ رہے تھے اور اب پانچویں جماعت میں آکر خود کو سینئر سمجھنے لگے تھے اور انھیں مستقل کلاس میں بیٹھنا دشوار لگنے لگا تھا- وہ مختلف حیلے بہانوں سے اپنی مس سے اجازت لے کر ادھر ادھر گھومتے رہتے-  جن بچوں کو کھڑکی کے پاس بیٹھنے کی سہولت میسر تھی اور وہ جب یہ دیکھتے کہ مس بلیک بورڈ پر کچھ لکھ رہی ہیں تو  وہ چپکے سے کھڑکی سے کود کر باہر چلے جاتے اور اسکول کے گراؤنڈ میں مزے سے کھیلتے-  مس کو  تو پتہ بھی نہیں چلتا تھا مگر کبھی کبھی پرنسپل صاحبہ پر ان کی نظر پڑ جاتی تو وہ اپنے چپڑاسی سے کہہ کر انھیں اپنے آفس میں بلا کر ڈانٹ پلا دیتی تھیں- ان کے ساتھ ان کی کلاس ٹیچر کی بھی تھوڑی بہت سرزنش ہوجاتی تھی- اسکول کی چھوٹی کلاس کے بچوں پر رعب جمانا بھی  اس پانچویں جماعت کے شرارتی بچے اپنا فرض سمجھتے تھے-
ان کی کلاس ٹیچر مس ندا  بہت اچھی تھیں-  وہ نئی نئی آئی تھیں- ان کے بارے میں ان کی کلاس کے بچوں کو یہ پتہ چلا تھا کہ ان کے پاس ماسٹر کی ڈگری ہے مگر گھر کے حالات سے مجبور ہو کر انھیں اس اسکول میں نوکری کرنا پڑ گئی تھی- وہ بچوں کو ڈانٹتی بھی نہیں تھیں اور ان پر بہت محنت کرتی تھیں اور ان سے یہ توقع کرتی تھیں کہ وہ بھی خوب دل لگا کر پڑھیں گے-
مگر چونکہ ان کی کلاس کے اکثر  بچوں کی توجہ پڑھائی سے ہٹ گئی تھی اس لیے جب ماہانہ ٹیسٹ ہوۓ تو اس کلاس کی کارکردگی کوئی خاص نہیں تھی- اس کے بیشتر لڑکے فیل ہوگئے تھے اور باقیوں نے جو مارکس لیے تھے وہ بھی تسلی بخش نہیں تھے-
یہ رپورٹ جب پرنسپل صاحبہ کے پاس پہنچی تو ان کا پارہ ہائی ہوگیا- انہوں نے فوراً مس ندا  کو اپنے کمرے میں طلب کیا- مس ندا کو اندازہ ہوگیا تھا کہ انھیں کیوں طلب کیا گیا ہے- وہ  گھبرا کر جلدی سے کمرے سے نکل کر ان کے آفس کی جانب  گئیں-
سب بچوں کو یہ پتہ چل گیا تھا کہ ان کے رپورٹ کارڈ پرنسپل صاحبہ کی ٹیبل پر موجود ہیں- سن گن لینے کے لیے مس ندا کے پیچھے طارق بھی نکلا اور گھوم کر پرنسپل صاحبہ کے کمرے کی پشت پر آگیا- طارق اپنی کلاس کے لڑکوں میں سب سے بڑا تھا- پرنسپل صاحبہ کے کمرے کی کھڑکی کھلی ہوئی تھا اور  وہاں سے   اندر کا منظر بہ آسانی نظر آرہا تھا-
طارق نے دیکھا کہ مس ندا سر جھکا کر پرنسپل صاحب کے سامنے بیٹھی ہیں- پرنسپل صاحبہ کے چہرے پر شدید غصے کے آثار تھے- وہ مس ندا کے سامنے  رپورٹ کارڈ پھینک کر بولیں- ""مس ندا فاطمہ- میں نے آپ کی گھریلو مجبوریاں دیکھ کر اپنے اسکول میں نوکری دی تھی- آپ کی کارکردگی سے میں بہت مایوس ہوں- پورے اسکول میں آپ کی کلاس کا نتیجہ سب سے برا ہے-""
اس بے عزتی پر مس ندا کی آنکھوں میں آنسو بھر آئے- انہوں نے رندھی ہوئی آواز میں کہا- ""میں تو بہت کوشش کرتی ہوں-  چوتھی کلاس پاس کرنے کے بعد اس کلاس میں ان بچوں  کا یہ پہلا مہینہ ہے-  ویسے بھی وہ لوگ دو ماہ کی چھٹیاں گزار کر آئے ہیں اس لیے پڑھائی پر زیادہ دھیان نہیں دے سکے-آپ مجھے ایک موقع دیں، میں کوشش کروں گی کہ آئندہ ایسا نہ ہو-""
مس ندا کی حالت دیکھ کر طارق کے جسم  سے تو جیسے جان ہی نکل گئی- مس ندا بہت اچھی تھیں اور سب بچوں سے بہت اچھا سلوک کرتی تھیں جس کی وجہ سے وہ لوگ بھی ان سے بہت محبّت کرتے تھے- ان کی اس بے عزتی نے طارق کو افسردہ کر دیا تھا- وہ دل میں سوچ رہا تھا کہ ہماری  لاپرواہی اور پڑھائی سے دور دور رہنے کی وجہ سے مس ندا کو ڈانٹ سننا اور بے عزتی برداشت کرنا  پڑی ہے-
""میں آپ کو آخری موقع دے رہی ہوں- آپ کی کلاس کا رزلٹ اگر ایسا ہی رہا تو یہ ہمارے اسکول کے لیے بدنامی کا باعث بنے گا- لوگ اپنے بچے یہاں داخل نہیں کروائیں گے- میں مجبور ہوجاؤں گی کہ آپ کی جگہ کسی اور ٹیچر کا بندوبست کرلوں- اپنے اسکول کا معیار مجھے ہر چیز سے زیادہ عزیز ہے-  بس اب جائیے-"" پرنسپل صاحبہ نے نہایت  سخت لہجے میں  کہا-
اس سے زیادہ سننے کی تاب طارق میں نہیں تھی- وہ  بھاگ کر واپس اپنی کلاس میں آیا اور جلدی جلدی اپنے ساتھیوں کو بتانے لگا کہ پرنسپل صاحبہ کے کمرے میں کیا ہوا تھا- ابھی اس کی بات ختم ہوئی ہی تھی کہ مس ندا بھی کلاس میں آگئیں- انہوں  نے شکایت کا  ایک لفظ بھی زبان سے نہیں نکالا-  البتہ ان کی  آنکھیں بھیگی ہوئی تھیں اور  وہ سر جھکا کر  اپنی کرسی پر بیٹھ گئی تھیں- ان کا اداس چہرہ دیکھ کر طارق کا دل کٹ کر رہ گیا- دوسرے بچے بھی غمزدہ تھے- ان کی وجہ سے ان کی پیاری مس کی بے عزتی ہوگئی تھی-
طارق نے اپنی بوتل میں سے پانی نکالا اور  ان کے پاس گیا- ""مس پانی پی لیں-"" اس نے ہلکی سی لرزتی  آواز میں کہا اور سر جھکا کر کھڑا ہوگیا- مس ندا نے اس کے سر پر ہاتھ پھیرا اور اس سے پانی لے کر پی لیا-
""شکریہ طارق-"" انہوں نے گلاس واپس کرتے ہوۓ  مسکرا کر کہا- اب انہوں نے اپنی حالت پر قابو پا لیا تھا- ان کے چہرے پر وہ ہی پہلی والی مسکراہٹ نظر آنے لگی تھی- انہوں نے ایک نظر پوری کلاس پر ڈالی اور بولیں- ""بچو- انٹرویل کی گھنٹی بج گئی ہے- اب تم لوگ لنچ کر لو-"" یہ کہہ کر وہ خود بھی اٹھ کر اسٹاف روم میں چلی گئیں-
سراج اپنی جماعت کا مانیٹر تھا-  ان کے جانے کے بعد وہ اپنی سیٹ سے اٹھ کربولا- ""دوستو-  طارق کی زبان سے ہم نے سب کچھ سن لیا  ہے- لنچ کرنے کو ہمارا دل نہیں چاہ رہا ہے- ہماری  وجہ سے  ہماری مس ندا پر پرنسپل  صاحبہ نے غصہ کیا اس کا ہمیں بہت افسوس ہے- اگر ہم لوگ ذمہ داری کا مظاہرہ کرتے، ٹھیک طرح سے اپنا سبق یاد کرکے ٹیسٹ دیتے تو یہ سب کچھ نہ ہوتا-  وہ تو ہمیں  بہت محنت  سے پڑھاتی  ہیں- یہ ہماری ہی کمزوری ہے کہ ہم دھیان نہیں دیتے- ہم سب ہی  بہت شرمندہ ہیں- اس کا ازالہ ہم صرف اس طرح سے کر سکتے ہیں کہ خود کو بدل ڈالیں اور اپنی پڑھائی میں خوب دلچسپی لیں تاکہ انھیں آئندہ ایسی صورت حال سے دو چار نہ ہونا پڑے- ہماری وجہ سے ہی انھیں آج یہ بے عزتی اٹھانا پڑی ہے-""
سب بچوں  نے اس بات کا عہد کیا کہ اب وہ خوب دل لگا کر پڑھیں گے اور نہ صرف ٹیسٹوں میں بلکہ سالانہ امتحانوں میں بھی سب سے زیادہ مارکس لے کر دکھائیں گے-
اگلے روز  اسکول کی ٹیچرز سمیت دوسری کلاس کے  سب بچوں کو ایک خوشگوار حیرت کا سامنا کرنا پڑا- پانچویں کلاس کے وہ  شرارتی بچے جو پورے اسکول میں بدنام تھے،  اپنی کلاس میں موجود  تھے اور پورے انہماک سے پڑھائی میں مشغول تھے- اس روز ان میں سے کوئی بھی واش روم جانے کے بہانے ادھر ادھر گھومتا نہیں دکھائی دیا تھا- انٹرویل ہوا تو بھی وہ لوگ خاموشی سے اپنے ساتھ لایا ہوا لنچ کھاتے دکھائی دئیے- انٹرویل کے بعد چھٹی تک ایک بار پھر وہ لوگ نہایت سنجیدگی سے اپنی پڑھائی میں مصروف رہے- مس ندا یہ سب کچھ دیکھ کر خوشی سے پھولے نہیں سما رہی تھیں- آج انہوں نے بچوں کو جو کچھ بھی پڑھایا تھا وہ انھیں ازبر یاد ہوگیا تھا کیوں کہ انہوں نے اسے دلچسپی سے پڑھا تھا-
ایک ماہ بعد پھر ٹیسٹوں کے رزلٹ پرنسپل صاحبہ کی ٹیبل پر رکھے ہوۓ تھے- وہ حیرت سے پانچویں کلاس کے بچوں کے  رپورٹ کارڈ دیکھ رہی تھیں- کوئی بچہ ایسا نہ تھا کہ جس نے نوے پرسینٹ سے کم مارکس لیے ہوں-
وہ اپنی سیٹ سے اٹھیں اور پانچویں کلاس میں آئیں- مس ندا بورڈ پر لکھ رہی تھیں اور تمام بچے ان کی طرف متوجہ تھے- پرنسپل صاحبہ کو دیکھ کر وہ اپنی اپنی سیٹوں سے اٹھ کھڑے ہوۓ-
""مس ندا شاباش-"" انہوں نے مس ندا کا ہاتھ اپنے ہاتھ میں لیتے ہوۓ کہا- ""آپ نے بہت اچھی کارکردگی کا مظاہرہ کیا ہے- میں بہت خوش ہوں-""
""یہ سب ان بچوں کی محنت کا نتیجہ ہے""- مس ندا نے مسکرا کر کہا- پرنسپل صاحبہ نے خوش دلی سے کہا ""ہمارے اسکول کے سب سے زیادہ شرارتی بچے اب سب سے زیادہ اچھے بن گئے ہیں- مجھے امید ہے کہ بورڈ کے امتحانوں میں بھی یہ ایسی ہی کار گردگی دکھائیں گے-"" پھر انہوں نے  بچوں کو بھی شاباش دی اور چلی گئیں-
طارق نے اپنا ہاتھ کھڑا کر کے کوئی بات کہنے کی اجازت طلب کی-
""ہاں طارق- کہیے آپ  کیا کہنا چاہتے ہیں-"" مس ندا نے خوشدلی سے کہا- پرنسپل صاحبہ کی تعریف سن کر  وہ خاصی خوش دکھائی دے رہی تھیں-
""مس میرے ذہن میں ایک بات آئی ہے-"" طارق کھڑا ہو کر بولا- ""جس طرح اولاد اچھے اچھے کام کر کے اپنے ماں باپ کا نام روشن کرتی ہے- ویسے ہی اچھے طالب علم خوب محنت سے پڑھ کر اپنے اپنے ٹیچرز کی عزت کا سبب بنتے ہیں- ہمارے ٹیچرز بھی ماں باپ کا درجہ رکھتے ہیں- ہمیں  چاہیے کہ ان کی عزت اور تکریم کرنے کے ساتھ ساتھ  خوب دل لگا کر پڑھیں تاکہ  جب ہم امتحانوں میں امتیازی نمبروں سے پاس ہوں تو ان کی عزت میں مزید اضافہ ہو- ہم سے بڑی غلطی ہوئی تھی جس کی وجہ سے پرنسپل صاحبہ نے آپ پر غصہ کیا تھا- مس ہمیں معاف کردیں-""
""اس اچھے رزلٹ کا کریڈٹ آپ لوگوں کو جاتا ہے- اس روز  میں نے طارق کو میڈم کے کمرے کی کھڑکی سے اندر جھانکتے ہوۓ دیکھ لیا تھا- اس نے ہی  آپ کو  بتایا ہوگا کہ آپ کی  ٹیچر پر کیا بیتی ہے- یہ آپ سب  لوگوں کا اچھا پن ہے کہ  اپنی ٹیچر کو آئندہ ایسی صورت حال سے بچانے کے لیے تمام شرارتیں چھوڑ کر خود کو پڑھائی کی جانب راغب کرلیا- ایسا صرف حساس بچے ہی کرتے ہیں- ایسے بچے دل کے بہت اچھے ہوتے ہیں- وہ اپنے ارد گرد ہونے والی باتوں سے باخبر رہتے ہیں اور دوسروں کے  کہے بغیر بھی   اچھے اچھے کاموں میں مصروف رہتے ہیں-  اس روز میں نے آپ لوگوں سے ایک لفظ بھی اس بارے میں نہیں کہا تھا مگر آپ لوگوں نے خود سے ہی یہ فیصلہ کر لیا تھا کہ اب  اپنی  پڑھائی لکھائی کی طرف خوب توجہ دیں گے-  اب رہی بات پرنسپل صاحبہ کے غصہ کرنے کی  تو  اگر پرنسپل صاحبہ کی ڈانٹ نہ پڑتی تو  اس ماہ بھی ہماری جماعت کا وہ ہی رزلٹ ہوتا جو  پچھلے ماہ تھا-"" مس ندا نے ہنس کر کہا- سب بچوں کے چہروں پر بھی مسکراہٹ آگئی-"
ایک لوہارکی - تحریر نمبر 1386,"راؤجی
اُن چارگہرے دوستوں کی عمریں25سال کے لگ بھگ تھیں۔وہ ٹرین میں ایک شہر سے دوسرے شہر جارہے تھے۔ریل کے ڈبے میں بیٹھے وہ چاروں خوش گپیوں میں مصروف تھے کہ ان کی نظرالگ تھلگ بیٹھے شخص پر پڑی جو سونے کے فریم کی عینک لگائے قیمتی لباس پہنے ہوئے تھا۔اس کے سر پر قیمتی ٹوپی ،
گلے میں سونے کی موٹی زنجیر تھی ۔اس کی واسکٹ میں بھی ایک سونے کی زنجیر لٹک رہی تھی جس کا دوسرا سِرا واسکٹ کی جیب میں جارہا تھا ۔
کچھ دیر بعد اس نے اس زنجیر کی مدد سے جیبی گھڑی نکالی،وقت دیکھا اور واپس جیب میں ڈا لی ،گھڑی بھی سونے کے فریم میں جڑی ہوئی تھی ۔غرض کہ اس کی ہر ایک چیز اور اس کا حلیہ،اس کے امیروکبیر ہونے کی گواہی دے رہا تھا۔چاروں دوست اس کا غورسے جائزہ لے رہے تھے ۔
(جاری ہے)
فرسٹ کلاس کے اس ڈبے میں ان پانچ کے سوا کوئی اور نہیں تھا۔
ایک دوست ،عمردراز بولا:”مجھے تویہ کوئی بڑاوڈیرہ یا جاگیردار لگتاہے۔
“
”وڈیرے ،جاگیردار کبھی اکیلے سفرنہیں کرتے،ان کے ساتھ لاؤ لشکر ہوتاہے۔“دوسرے دوست رحیم بخش نے کہا۔
”مجھے تویہ کوئی بڑا سرکاری افسر لگتا ہے۔“تیسرے دوست عبداللہ نے کہا۔
چوتھے دوست نے کہا:”سر کاری افسروں کا ایسا حلیہ نہیں ہوتا،مجھے تویہ کوئی اسمگلر لگتا ہے ۔“یہ چوتھا دوست حمید الدین تھا اور حمیداکے نام سے پکارا جاتاتھا۔
حمید اچاروں میں سب سے زیادہ چالاک اور لالچی تھا۔
چاروں دوست رازدارانہ انداز سے باتیں کررہے تھے کہ یہ کوئی بڑی اسامی لگتی ہے۔چلو،اسے کسی ترکیب سے بے وقوف بنا کر کچھ مال ہتھیالیتے ہیں۔چاروں دوستوں نے ایک منصوبہ بنایا اور اس کے تحت اس امیر آدمی کے پاس پہنچے اور سلام دعا،خیر خیر یت دریافت کرنے کے بعد اس سے کہنے لگے:”جناب!سفر لمبا ہے ،اس لیے وقت گزاری کے لیے کوئی نہ کوئی مشغل ہونا چاہیے تاکہ سفر آسانی سے کٹ جائے․․․․․․ایک کھیل ذہن میں آرہاہے ۔
اجازت ہوتوکھیل شروع کیاجائے۔“
امیر آدمی نے معنی خیز انداز میں ان چاروں پر ایک نظر ڈالی اور ان کا سر سری جائزہ لینے کے بعد کہا:”منظور ہے۔“
چاروں دوستوں نے امیر آدمی کوکھیل کی شرائط بتاتے ہوئے کہا:”ہم چاروں میں سے ہر ایک آدمی ایک قصہ سنائے گا۔اگر آپ نے اس قصے کو سچ تسلیم نہ کیا تو پھر جو کچھ آپ کے پاس اور آپ کی جیب میں ہے وہ میں دینا ہو گا۔
یہی شرط ہم چاروں کے لیے بھی ہوگی۔آپ کوئی قصہ سنائیں گے،اگر ہم اسے سچ ماننے میں ناکام رہے تو کپڑوں کے علاوہ ہمارے جسم پر اور جیب میں جو کچھ ہے وہ آپ کا ہو گا۔“
امیر آدمی بولا:”منظور ہے!سوفی صد منظور !“
پہلے دوست عمر دراز نے اپناقصہ سناتے ہوئے کہا :”میں ابھی پورے تین ماہ کا بھی نہیں تھا کہ میری والدہ نے مجھے پنگوڑے میں لٹارکھا تھا،میں نے دیکھا کہ میری والدہ پریشان ہورہی تھیں ،انھیں گوشت گلانے کے لیے کچے پپیتے کی ضرورت تھی ،جوگھر کے صحن میں ایک درخت پر لگے ہوئے تھے اور کوئی درخت سے اُتارنے والا نہیں ۔
میرے ابا نے یہ کہا کہ پپیتے اُتارنے سے انکار کر دیا تھا کہ وہ اتنے اونچے درخت پر نہیں چڑھ سکتے۔
پریشانی کے عالم میں میری والدہ باورچی خانے میں واپس چلی گئیں۔مجھ سے ان کی پریشانی دیکھی نہیں گئی اور میں اپنے پنگوڑے سے نکلا،درخت پر چڑھا اور کچے پپیتے توڑ کر نیچے اُترا اور چپ چاپ باورچی خانے کے دروازے پر رکھ کر واپس اپنے پنگوڑے میں آکر لیٹ گیا۔
میری والدہ کچے پپیتے دیکھ کر حیران رہ گئیں۔آپ کیا کہتے ہیں ؟ یہ بات سچ ہے یا جھوٹ ؟“اس نے امیر آدمی سے پوچھا۔
”میں اسے سچ تسلیم کرتا ہوں ،ایسا ممکن ہے ۔“امیر آدمی نے جواب دیا۔
اب دوسرے دوست رحیم بخش نے اپنا قصہ سنانا شروع کیا۔اس نے کہا کہ ایک دن میں سڑک کے کنارے چلا جارہا تھا،میں نے دیکھا کہ نیم کے نیچے بیر جیسی نمکو لیاں پڑی ہوئی ہیں ۔
میں ان کے سائز پر حیران رہ گیا۔ایک نمکو لی اُٹھا کر میں نے چکھی تو میری حیرانی بڑھ گئی۔وہ شہد کی طرح میٹھی تھی ۔نمکو لیاں کھانے کے شوق میں ،میں درخت پر چڑھ گیا اور تازہ تازہ خوب نمکولیاں کھائیں ،لیکن اب مسئلہ یہ تھا کہ درخت سے اُتروں کیسے ؟چڑھنا تو مجھے آتا ہے ،اُترنا نہیں آتا ۔چناں چہ میں سیڑھی والے کی دکان پر پہنچا ،اس سے کرائے پر سیڑھی لی،اسے لگا کر میں درخت سے اُترا۔
“نمکو لیوں کے شہد کی طرح میٹھے ہونے پر آپ کا کیا خیال ہے؟رحیم بخش نے امیر آدمی سے سوال کیا۔
”نمکو لیاں میٹھی ہو سکتی ہیں ،بالکل ہو سکتی ہیں ،میں اسے سچ تسلیم کرتا ہوں اور آپ کی عقل کی داددیتا ہوں کہ آپ نے درخت سے اُترنے کا بڑا اچھا طریقہ استعمال کیا۔“امیر آدمی اطمینان سے بولا۔
دوسرے دوست کا وار بھی خالی گیا تیسرا دوست عبداللہ میدان میں آیا۔
اس نے اپنا قصہ سناتے ہوئے کہا کہ میں چند دوستوں کے ہمراہ شمالی علاقہ جات کی سیاحت پر گیا۔اس کے علاقے کے قدرتی حسن اور مسحور کن خوب صورتی سے میں اتنا متاثر ہوا کہ چلتے چلتے جنگل میں داخل ہو گیا اور مجھے پتا ہی نہیں چلا ،حالانکہ جنگل میں جانے سے مقامی لوگوں نے منع بھی کیا تھا کہ وہاں ایک آدم خورشیر رہتا ہے۔وہی ہوا جس کا ڈر تھا۔شیراچانک سامنے آگیا اور دھاڑنے لگا۔
اس کی دھاڑ سے پورا جنگل لرزرہا تھا ،لیکن میں پر سکون کھڑا رہا۔میں نے شیر کو سمجھایا کہ وہ مجھے کھانے کی کوشش نہ کرے ،میں عام آدمی نہیں ہو ،تیراجبڑا توڑدوں گا،لیکن وہ نہ مانا اور مجھ پر حملہ آور ہوا۔وہ جیسے ہی منھ پھاڑ کر میرے اوپر کودا ،میں نے اس کا نچلا جبڑا داہنے ہاتھ سے اور اوپر کا جبرا بائیں ہاتھ سے تھام لیا۔وہ اپنا منھ بند کرنے کے لیے زور لگا رہا تھا،جب کہ میں اس کے جبڑوں کو جنپش نہیں کرنے دے رہا تھا۔
دونوں زور لگا رہے تھے ۔شیر کان پھاڑنے والی آوازیں نکال رہا تھا ،لیکن میں نے اپنی گرفت مضبوط رکھی ․․․․․اور پھر ایک جھٹکے سے اس کے دونوں جبڑے چیر دیے ،وہ بے جان ہو کر زمین پر ڈھیر ہو گیا۔میرے دوست اور جو میری تلاش میں وہاں پہنچ گئے تھے یہ منظر دیکھ کر ششدررہ گئے ،انھیں اپنی آنکھوں پر یقین نہیں آرہا تھا کہ میں نے نہتے ہاتھوں سے ببر شیر کو ہلاک کر دیا ۔
عبداللہ نے امیر آدمی سے سوال کیا کہ آپ کو بھی یقین آرہا ہو
گا؟
امیرآدمی نے پر سکون انداز میں جواب دیا:”آپ کا قد کاٹھ بتارہا ہے کہ آپ نے شیر کویقینا ہلاک کر دیا ہو گا ،میں اسے سچ تسلیم کرتاہوں۔“
تیسرا وار بھی خالی جانے پر چاروں دوست مایوس ہو گئے ۔ان کی آخری اُمید چوتھا دوست حمید الدین عرف حمیدا تھا ،جس نے امیر آدمی کو لوٹنے کا پلان بنایا تھا۔
حمید نے سوچا کہ ایسا بڑا جھوٹ بولا جائے جس پر امیر آدمی کو بالکل یقین نہ آئے اور وہ انکار کرنے پر مجبور ہوجائے ،تاکہ وہ کھیل جیت لیں اور اس کی قیمتی اشیاء ہتھیالیں۔
چوتھے دوست نے اپنا قصہ بیان کرتے ہوئے کہا کہ میں ایک دن مچھلی کا شکار کھیلنے سمندر پر گیا۔میں نے ایک کشتی کرائے پرلی اور گہرے سمندر میں پہنچ گیا۔میں نے دیکھا کہ وہاں اور بھی شکاری اور مچھیرے تھے ،جو اپنی اپنی کشتیاں لیے مچھلیوں کا شکار کررہے تھے اور انھوں نے اچھی خاصی مچھلیاں پکڑ لی تھیں۔
میں نے بھی سمندر میں اپنا جال ڈال دیا ،لیکن کئی گھنٹے ہوگئے،کوئی بڑی مچھلی جال میں نہیں آئی۔مجھے غصہ آگیا ،میں نے جال کو چھوڑا اور سمندر میں چھلانگ لگا دی اور غوطے کھاتا ہوا سمندر کی تہ میں پہنچ گیا۔وہاں ایک بڑی وھیل مجھے دکھائی دی۔
اس نے بھی مجھے دیکھا اور مجھ پر حملہ آور ہوئی ۔جونہی میری طرف بڑھی میں نے آؤ دیکھا نہ تاؤ،ایک زور دار مکا اس کی دا ہنی آنکھ پر جڑ دیا۔
اس کی آنکھ نکل کر پانی میں گر گئی،جسے چھوٹی مچھلیوں نے ذراسی دیر میں چٹ کر لیا۔وھیل غضب ناک ہو کر پھر میری طرف پلٹی ۔میں نے پینترابدل کر اس کی بائیں آنکھ پر بھی مکاجڑ دیا ،اس کی دوسری آنکھ بھی ضائع ہو گئی اور وہ دونوں آنکھوں سے محروم ہو کر میرے قابو میں آگئی۔میں نے سمندر کی تہ میں ہی اسے ذبح کر ڈالا۔
مجھے سخت بھوک لگ رہی تھی ،لیکن مسئلہ اس کے گوشت کو بھوننے کا تھا۔
میں نے سمندر ہی میں دو پتھروں کور گڑ کر آگ جلائی اور مزے سے اس کا گوشت بھون کر کھانے لگا۔قریب تھاکہ میں پوری وھیل کو کھاجاتا،لیکن پھر مجھے خیال آیا کہ اس کا کچھ حصہ بچاکر بھی لے جانا چاہیے،تاک لوگوں کو یقین آجائے کہ میں نے وھیل کا شکار کیا ہے۔
حمید الدین عرف حمید انے امیر آدمی سے پوچھا:”آپ کو میری بات کا یقین نہیں آیا ہو گا،خاص طور پر سمندر میں آگ جلانے کو تو آپ تسلیم ہی نہیں کریں گے۔
“
”میں یقینا تسلیم کروں گا کہ پانی میں آگ لگائی جا سکتی ہے ۔پانی میں آگ لگانے کا محاورہ اردو میں بہت مستعمل ہے نہ جانے اردو کے کتنے اشعار اور گیتوں میں اس محاورے کا استعمال کیا گیا۔میں آپ کے قصے کو سچا مانتا ہوں ،یہ ممکن ہے۔پانی میں آگ لگائی جا سکتی ہے۔“
امیر آدمی کا جواب سن کر چاروں دوست دم بخودرہ گئے۔ان کا آخری وار بھی خالی گیا۔
بادل نخواستہ انھوں نے امیرآدمی سے کہا کہ اب آپ اپنا کوئی حیرت میں ڈالنے والاقصہ سنائیے۔
امیر آدمی نے کہا کہ میرا ایک بڑا سبزی اُگانے کا فارم ہے ۔جہاں میں سبزیوں کے سائز بڑے کرنے کے تجربات کرتا رہتا ہوں ۔پچیس سال پہلے میں نے کدو کو بڑا کرنے کا تجربہ کیا تھا جوبہت کامیاب رہا اور کدو کا سائز معمول سے بہت بڑا ہو گیا۔اس طرح چارکدو تیار ہوئے تھے ،لیکن جب انھیں کاٹا گیا تو ہر کدو میں سے ایک انسانی بچہ نکلا۔
وہ چاروں لڑکے تھے۔میں نے انھیں پالا پوسا اور جوان کیا،وہ میرے کھیتوں اور فارموں پر کام کرتے تھے۔ایک دن وہ چاروں میرے پاس سے بھاگ گئے ۔میں ان کی تلاش میں سرگرداں تھا۔میری قسمت اچھی ہے کہ آج تم چاروں مجھے مل گئے ۔تم ہی وہ نوجوان ہوجو میرے فارم سے بھاگے تھے ۔اب تمھیں واپس میرے ساتھ چلنا ہوگا اور میرے فارم اور کھیتوں میں کام کرنا ہو گا،کیوں کہ تم میری ملکیت ہو۔
”بولو،میری بات پر یقین ہے یا نہیں ،میرے قصے کو سچا مانتے ہو یا نہیں!“امیر آدمی نے پوچھا۔
چاروں دوست شش وپنج میں پڑ گئے۔اگر امیر آدمی کے قصے کو وہ سچا مانتے ہیں تو انھیں تمام عمر غلام بن کر اس کے کھیتوں میں کام کرنا ہو گا اور اگر جھوٹ قرار دیتے ہیں تو انھیں اپنی جیبوں کی رقم ہاتھ کی انگوٹھیوں ،
گھڑیوں اور گلے کی سنرہی زنجیروں سے محروم ہونا پڑے گا۔کافی سوچ بچار کے بعد انھوں نے دوسرے خیال کو بہتر سمجھا۔
امیر آدمی نے شرائط کے مطابق ان چاروں کی گلے کی زنجیریں ،گھڑیاں اور جیبوں کی رقم سمیٹی اور اگلے اسٹیشن پر اُتر گیا،جہاں سے اُترنا تھا،یعنی اسے کہتے ہیں سوسنار کی ،ایک لوہار کی ۔"
گدھے کی حجامت - تحریر نمبر 1370,"پیر نوید شاہ ہاشمی
نجو نائی کی حجامت کا دور دور تک چرچا تھا۔وہ اپنے کام میں اس قدر ماہر تھا کہ آنکھوں پر پٹی باندھ کے بھی حجامت کرتا تو کوئی ذراسی خامی باقی نہ چھوڑتا۔اس اعلاکارکردگی کے باعث بڑے بڑے اُمر،وزرا،مشیر ،شہر کے عام امیر نیز دور دراز علاقوں کے لوگ اس کے پاس آکے حجامت بنوانے میں اپنی خوش بختی تصور کرتے۔
ایک دن نجونائی اپنی دکان پر کام میں مصروف تھا کہ لکڑیوں فروخت کرنے والے کسی شخص کی آواز آئی:”لکڑی لے لو․․․․․سوکھی لکڑی۔
“
نجو نائی نے باہر نکل کر دیکھا تو اسے وہ شخص گدھے پر لکڑیاں لے جاتا نظر آیا۔
نجو نائی بولا:”دو آنے لو اور لکڑی دے دو بھائی!“
”ایک من لکڑی کے صرف دو آنے․․․․توبہ توبہ․․․․“لکڑی فروش منھ بنا کے جانے لگا تو نجو نائی اسے دیکھ کر کچھ سوچنے لگا۔
(جاری ہے)
”اے! ناراض مت ہو ،چلو تم ہی بتاؤ،کتنے میں دو گے؟“نجو نائی چلا یا۔
”چار آنے سے کم میں نہیں دوں گا بھائی!“
”سب کی سب لکڑی ؟“
”ہاں جی ،بالکل سب کی سب ۔“
”ایک بھی کم نہیں۔“
”ہاں جی،ایک بھی کم نہیں ،گدھے پرلدی تمام لکڑیاں دوں گا۔“
”سوچ لو میاں!کہیں بعد میں․․․․!!“
”سوچنا کیسا جی،یہ تو میرا روزکادھندا ہے۔“
”اچھا تو چلو ،پھر اُتار وسب لکڑی اور اپنے پیسے لو۔
“
”ابھی لیجیے جی۔“
لکڑی فروش نے گدھے سے تمام لکڑیاں اُتار کے دکان کے اندر ایک طرف رکھ دیں اور ہاتھ جھاڑنے کے بعد قیمت طلب کی۔
”ارے مال تو پورا دو!“
”جناب!مال پورا دیا ہے۔“
”اور یہ لکڑی بھی تو دو!“نجو نائی کا ٹھی کی طرف اشارہ کرکے بولا۔
”جی یہ تو لکڑی رکھنے کی کاٹھی ہے۔“
”ہے تو یہ بھی لکڑی ہی نا؟“
”ج․․․․ج․․․․․!“
”کیاج․․․ج․․․․لگا رکھی ہے ۔
تم نے زبان کی تھی کہ گدھے پر لدی تمام لکڑیاں دو گے،ایک بھی کم نہیں ہوگی۔“
”جناب!مذاق چھوڑیے․․․․․․مجھے دیر ہورہی ہے ،پیسے دیجیے۔“
نجونائی نے پیسے نکالے اور گدھے کی پیٹھ سے کاٹھی اُتار کربولا:”یہ لواپنے پیسے۔“
”بھائی!یہ ظلم مت کرو،غریب پر رحم کرو۔“لکڑی فروش نے ہاتھ باندھے ،گڑ گڑایا ،رویا ،دھویا،لیکن نجونائی نہ مانا۔
مجبور ہو کر لکڑی فروش وہاں سے چل دیا اور سیدھا قاضی صاحب کے پاس پہنچا۔سارا واقعہ سنا کر انصاف طلب کیا ،لیکن قاضی صاحب نے ڈانٹ کر بھگا دیا ،کیوں کہ وہ خود نجو نائی کا گاہک تھا۔
لکڑی فروش کئی اہم لوگوں کے پاس گیا،لیکن نجونائی کے گاہک ہونے کے باعث کوئی انصاف کے تقاضے پورے نہ کرسکا۔
کسی نے اُسے بادشاہ سلامت کے پاس جانے کا مشورہ دیا تو دل میں اُمید کی آخری کرن لیے سیدھا بادشاہ سلامت کے دربار پہنچا۔
بادشاہ سلامت کو تفصیل کے ساتھ لُٹنے کی کہانی سنائی۔
”نجو نائی نے اپنی عیاری کی بدولت ،تمھاری سادگی کا ناجائز فائدہ اُٹھایا ہے ۔“بادشاہ سلامت نے کہا:”سودا کرنے سے قبل تمھیں محتاط ہو کر گفتگو کرنی چاہیے تھی بے وقوف!“
”حضور ! اَن پڑھ آدمی ہوں ،اس لیے جھانسے میں آگیا۔اب آپ ہی کچھ کیجیے ،تاکہ لکڑی لادنے کی کاٹھی واپس حاصل کر سکوں۔
“
”ٹھیک ے ،اب جیسا میں کہوں ویسا ہی کرنا ۔غور سے سنو!“بادشاہ سلامت نے ایک ترکیب سوچی اور اسے کان میں بتانے لگے۔
چند روز بعد لکڑی فروش دبارہ نجونائی کے پاس پہنچا۔
”ہاں بھئی،بولوکیسے آنا ہوا؟“نجو نائی قینچی تیز کرتے ہوئے بولا۔
”بھائی! بات یہ ہے کہ مجھے بادشاہ سلامت کے محل میں ملازمت مل گئی ہے ۔محل کے داروغہ نے اچھی حجامت بنوانے کی شرط رکھی ہے۔
“
”اوہ ․․․․․اچھا ․․․․․پھر․․․․․“
”میں نے آپ کے کام کی بڑی تعریف سنی ہے ۔لوگ کہتے ہیں کہ آپ اپنی مہارت سے گدھے کو بھی انسان بنا دیتے ہیں۔“
”شکر یہ بھائی!یہ تولوگوں کی محبت ہے۔“
”بس تو اب میں بھی آپ سے محبت کرنے والوں میں شامل ہونا چاہتا ہوں۔“
”مطلب کہ حجامت بنوانا چاہتے ہو؟“
”جی بالکل!ایک میں ہوں اور ایک میرا ساتھی بھی ہے ،جو میرے ساتھ ہی محل میں کام کرے گا،دونوں کی حجامت کے کتنے پیسے لیں گے؟“
’دونوں کے چار آنے ہوں گے۔
“
”منظور ہے ۔آپ پہلے میری حجامت بنائیے،اس کے بعد میرے دوست کی باری ہو گی۔“
”اچھی بات ہے۔“
نجونائی نے لکڑی فروش کو بٹھایا اور ذرادیر میں اس کی حجامت مکمل کر دی ،پھر بولا:”اب فٹافٹ اپنے ساتھی کو بلالو۔“
لکڑی فروش نے اثبات میں گردن ہلائی ،دکان کے باہر کھڑے گدھے کو ہانک کے اندر لایا:”لیجیے جناب! میرا ساتھی آگیا۔
اس کی چمڑی نرم ہے ،ذرا احتیاط کے ساتھ حجامت بنائیے گا۔“
”یہ کیا مذاق ہے ۔“نجونائی زور سے دھاڑا :”میں انسانوں کی حجامت بناتا ہوں ،حیوانوں کی نہیں۔باہر نکالو اس گدھے کو۔“
”دیکھیے یہ طے ہوا تھا کہ آپ میری اور میرے ساتھی کی حجامت بنائیں گے۔زبان کا بھرم رکھیے ،ورنہ میں اُجرت نہیں دوں گا۔“
”اوہ․․․․․․اب بات سمجھ میں آئی۔
“نجونائی نے لکڑی خریدنے والا معاملہ یاد کرتے ہوئے کہا:”انتقامی کار روائی کررہے ہو،وہ بھی نجونائی کے ساتھ․․․․․ٹھیروتو سہی ،ابھی حجامت بناتا ہوں۔“اتنا کہہ کر نجونائی نے چھڑی اُٹھائی اور گدھے کو مار مار کے وہاں سے بھگا دیا ۔لکڑی فروش احتجاج کرتارہا،اسے بھی نجونائی نے دھکے دے کر باہر نکال دیا۔
لکڑی فروش دوبارہ بادشاہ سلامت کے پاس پہنچا ۔
نجونائی کی زیادتی کا احوال سن کر انھوں نے فوراً حکم دیا:”نجو نائی کو پیش کیا جائے۔“
حکم کی دیر تھی ،سپاہی نکل پڑے اور جلد ہی نجونائی کو گرفتار کر لائے۔بادشاہ سلامت نے اس پر غصیلی نگاہ ڈالی اور بولے:”نجو! تُو نے لکڑی فروش سے اس کے دوست کی حجامت کا وعدہ کیا تھا؟“
”جی․․․․․حضور․․․․!“نجو نائی نے سرخم کرتے ہوئے جواب دیا۔
”زبان کی اہمیت ہوتی ہے ،جانتے ہو؟“
”جی،بالکل حضور!اس بات سے انکار نہیں۔“
”تو پھر تُو نے جو کہا،وہ کیوں نہیں کیا ؟“
”حضور ! مجھے کیا پتا تھا کہ اس کا دوست گدھا ہو گا۔“
”گدھایا انسان․․․․․تمھیں زبان کا بھرم رکھنا پڑ ے گا۔اگر کاٹھی کو جلانے کی لکڑی میں شمار کرکے تُو استعمال کر سکتا ہے تو گدھے کی حجامت بنانے میں کیا شرم ۔
کل بڑے چوک پر تم کھلے عام اس آدمی کے گدھے کی حجامت بناؤ گے اور گدھے کی کاٹھی اس کے مالک کو واپس کرو گے۔یہ ہمارا حکم ہے۔“
اتنا کہہ کر بادشاہ سلامت واپس محل میں چلے گئے۔
اگلے روز نجو نائی بڑے چوک پر کھلے عام گدھے کی حجامت بنا رہا تھا،بڑے ہنس رہے تھے،بچے تالیاں بجا رہے تھے۔نجونائی کی عزت خاک میں مل گئی۔چند روز بعد شرم کے مارے وہ اس علاقے سے کہیں اور چلا گیا۔"
گنجے بونے - تحریر نمبر 1349,"احمد عدنان طارق
ایک دن شہزادہ عنریق پرستان میں سیر کے لیے نکلا۔تو کیا دیکھتا ہے کہ بہت سے بونے اس کی طرف آرہے ہیں اور وہ سب بہت دُکھی بھی لگ رہے تھے ۔کسی کے سر پر بونوں کی مخصوص لمبی اور ٹیڑھی ٹوپی نہیں تھی اور سب کے سر مکمل گنجے تھے ۔ان کے سردور سے یوں دکھائی دیتے تھے جیسے چھلکے کے بغیر اُبلے ہوئے انڈے ہوں ۔اس سارے مجمع میں ایک بونے نے دوسروں سے زیادہ قیمتی کپڑے پہنے ہوئے تھے ۔
اس سے شہزادے نے کہا:”تم کون ہو اور تمھیں کیا مسئلہ ہے؟“
شہزادے کے ہمدردی بھرے بول سن کر بونے کی آنکھوں سے آنسو نکل پڑے اور وہ کہنے لگا:”ہم شمال میں رہنے والے بونے ہیں۔ میں ان کا بادشاہ ہوں ۔ہم آج کل ایک بڑی مشکل سے گزررہے ہیں ۔
جیسا کہ آپ ہماری حالت دیکھ رہے ہیں۔
(جاری ہے)
“
شہزادے نے پوچھا:”مجھے بتاؤ ،تمھیں کیا پریشانی ہے؟“
بونوں کا بادشاہ شہزادے کو بتانے لگا:”آج ہم سب صبح کی سیر کے لیے جنگل میں نکلے تھے۔
ہمیں راستے میں ایک جادو گر ملا ،جو شکل سے بہت نیک اور مہربان لگتا تھا ۔وہ ہمیں جنگل میں بنے ہوئے اپنے گھر میں لے گیا اور ڈبے سے ٹافیاں نکال کر کھانے کو دیں ۔ہم سب نے ایک ایک ٹافی کھالی اور اس کا شکریہ ادا کیا ،لیکن جیسے ہی ہم نے ٹافیاں کھائیں ،آپ سوچ نہیں سکتے،ہمارے ساتھ کیا ہوا؟“
پھر شہزادے کے پوچھنے پر بادشاہ نے بتایا:”ہمارے سروں سے ایک ایک بال جھڑ کر زمین پر گر گیا اور ہمارے سر انڈوں کی طرح گنجے ہو گئے ۔
“یہ کہہ کر بادشاہ نے زاروقطار رونا شروع کر دیا اور اس کو روتا دیکھ کر دوسرے بونے بھی رونے لگے۔انھوں نے اتنے آنسو بہائے کہ زمین پر پانی کا چھوٹا سا جوہڑ بن گیا۔
شہزادہ حیرانی سے پوچھنے لگا:”لیکن کیا تم نے جادو گر سے نہیں کہا کہ وہ تمھار ے بال واپس کرے؟“
بونوں کا بادشاہ کہنے لگا:”کیوں نہیں ! ہم نے اس سے کہا تھا ،لیکن وہ کہنے لگا کہ بالوں کی واپسی کے لیے ہمیں اسے سونے کے سوسکے دینے پڑیں گے ۔
اسے کیا معلوم کہ میرے پاس تو پچاس سکے بھی نہیں ہیں ۔آپ شہزاد ے ہیں ۔آپ کو معلوم ہے کہ بادشاہوں کے کتنے اخراجات ہو جاتے ہیں اور پھر پچھلے دنوں میں نے اپنے محل کی مرمت پر بھی خاصی رقم خرچ کر دی ہے ،اس لیے اب ہمیں ہر جگہ گنجے پن کے ساتھ جانا پڑرہا ہے ۔“
یہ کہہ کر وہ پھر آنسوؤں سے زار وقطار رونے لگا۔
شہزادے نے بونوں کے بادشاہ سے کہا:”فکر نہ کرو! میں تم سب کو اس مصیبت سے نکالوں گا۔
میں ابھی اس جا دو گر کے پاس جاتا ہوں۔“
یہ سن کر بونوں کے بادشاہ نے شہزادے عنریق کو نصیحت کرتے ہوئے کہا :”شہزادے! تمھیں بہت ہی زیادہ احتیاط سے کام لینا پڑے گا۔جادو گر بہت چالاک ہے ۔یہ نہ ہو کہ وہ تمھیں بھی گنجا ،گونگا یا بہرہ نہ بنادے!“
یہ بات سنتے ہی شہزادے عنریق کی ہنسی نکل گئی،کیوں کہ شہزادے کے ایک راز کے بارے میں بونوں کا بادشاہ نہیں جانتا تھا۔
وہ راز یہ تھا کہ شہزادے پر جادو کے کسی منتر کا کوئی اثر نہیں ہو سکتا تھا ،کیوں کہ چودھویں کی رات ایک بوڑھی جادوگرنی نے کئی پھولوں کی خوشبو اِکھٹا کرکے جسم پر مل دی تھی ،جس کی وجہ سے جادو کا اثر شہزادے پر نہیں ہو سکتا تھا۔بونوں نے جادو گر کی رہائش کا جو پتا شہزادے کو بتایا تھا،شہزادہ وہاں پہنچ گیا اور اب وہ جادوگر کے گھر کے دروازے کے سامنے کھڑا تھا۔
جادو گرنے شہزادے کو دیکھا تو بڑی چالا کی سے مکسرا کر کہنے لگا:”خوش آمدید ،خوش آمدید۔“
شہزادے نے بھی خوش دلی سے جواب دیا اور کہنے لگا:”جناب! آپ کا گھر تو بہت خوب صورت ہے۔
آپ بڑے خوش قسمت ہیں ،جو جنگل کی کھلی اور صاف ہوا میں رہتے ہیں۔“
جادو گر فخر یہ انداز سے بولا:”ہاں کیوں نہیں، لیکن کیا آپ میرا گھر اندر سے دیکھنا پسند کریں گے ؟میرے پاس گھر میں کئی ایسی حیرت انگیز چیزیں ہیں کو آپ کو حیران کردیں گی ۔
“
شہزادے نے یہ سن کر جادو گر کا شکریہ ادا کیا اور اس کے ساتھ گھر کے اندر داخل ہو گیا ۔جادو گر نے شہزادے کو ایک کرسی پر بیٹھا دیا اور خود ایک الماری کے پاس گیا اور اسے کھولا ۔اس نے الماری سے ٹافیوں کا ڈبا نکالا اور اسے شہزادے کے پاس لے کر آیا اور اسے کہنے لگا:”ٹافی لیجیے! یہ بہت مزے دار ہیں۔ میں نے انھیں ایک بوڑھی جادوگرنی سے خریدا تھا۔
آپ یقینا انھیں چکھ کر لطف اندوز ہوں گے۔“
شہزادے کو معلوم تھا کہ یہ وہی ٹافیاں ہیں ،جنھیں کھا کر بونے گنجے ہو گئے تھے ۔پھر بھی شکریہ کے ساتھ اس نے ایک ٹافی منھ میں ڈالی اور اسے چبانے لگا ۔ٹافی واقعی بہت مزید کی تھی ۔جادو گر اسے ٹافی کھاتے ہوئے بڑے غور سے دیکھ رہا تھا ،لیکن جب اس نے دیکھا کہ شہزادے کے بال جھڑنے شروع نہیں ہوئے تو وہ بہت حیران ہوا۔
پھر شہزادہ اچانک کرسی سے اُٹھ کر کھڑا ہوا اور خوشی سے جھوٹ موٹ تالیاں بجا کر کہنے لگا:”مجھے ان چیزوں کا بھی علم ہورہاہے ،جنھیں کوئی نہیں جانتا۔میں ستاروں کا علم جاننے لگا ہوں ۔مجھے گھاس کی تیلیوں کے بڑھنے کی سرسراہت بھی سنائی دے رہی ہے ۔مجھے دنیا کی سب زبانوں پر عبور حاصل ہو گیا ہے ۔“
جادو گر نے حیرانی سے چیختے ہوئے پوچھا:”کیا واقعی؟مجھے لگتا ہے ،میں نے تمھیں غلط ٹافی کھانے کو دے دی ہے ۔
“
اُدھر مزے سے ناچتے کو دتے شہزادے نے شور مچار کھا تھا:”مجھے اور ٹافیاں کھانے کو دو۔مجھے اور ٹافیاں کھانے کو دو۔“پھر اس نے ڈبے سے چار پانچ اور ٹافیاں نکالیں اور منھ میں ڈال کر مزے سے انھیں چبانے لگا اور پھر کمرے میں اِدھر اُدھر مزے سے اُچھلنے کودنے لگا۔
جادو گر پھر حیرت سے چلا کر بولا:”واقعی کیا تمھیں ان ساری باتوں کا علم ہو گیا ہے ،لیکن اب میں تمھیں مزید ٹافیاں نہیں دو ں گا ،بلکہ باقی ٹافیاں میں خود کھاؤں گا۔
میں تمھیں مزید فائدہ نہیں لینے دوں گا۔
مجھے تو پتا ہی نہیں تھا کہ یہ اتنی فائدہ مند ٹافیاں ہیں ۔میرا خیال ہے ڈبے میں پڑی اوپر والی ٹافیاں مختلف تھیں کیوں کہ وہ تو لوگوں کو گنجا کر دیتی تھیں۔“
پھر اس نے لالچ میں آکر ٹافیوں سے منھ بھر لیا اور انھیں زور سے چبانے لگا ۔پھر انھیں کھانے کے بعد وہ جاددو کا اثر ہونے کا انتظار کرنے لگا ،لیکن پھر ہوا یہ کہ اس کے سر سے کچھ جھڑ جھڑ کر کچھ نیچے فرش پر گرنے لگا۔
جی ہاں!! آپ صحیح سمجھے ،وہ جادو گر کے سر کے بال تھے ،جو گچھوں کی صورت میں جھڑ کر فرش پر گررہے تھے۔
جادو گر چلا کر کہنے لگا:”اوہو! میں نے پھر غلط ٹافیاں کھالی ہیں ۔میں تو بونوں کی طرح گنجا ہورہا ہوں۔ اوہ! میں شام کو چائے کے بعد سیر کے لیے کیسے جاؤں گا ۔مجھے ابھی کوئی منتر ڈھونڈنا پڑے گا ،جس سے میرے بال واپس آجائیں ۔“
شہزادے نے ایسا چہرہ بنایاہوا تھا جیسے اسے جادو گر کے گنجا ہونے کا بہت افسوس ہوا ہو ۔
اس نے جادو گر کی مدد شروع کر دی ،تاکہ اسے کسی کتاب سے وہ منتر مل جائے ،جس سے اس کے بال واپس آجائیں ۔
پھر ایک کتاب میں منتر پڑھ کر جادو گر کانپتی ہوئی آواز میں بولا:”مجھے شہد ،شبنم کے قطروں ،ایک گل مکئی کے پھول کی خوشبو ،ایک بوتل چاندی کے پانی کو اُلو کے پَر سے ہلا کر ایک مرکب بنانا پڑے گا۔“
سب چیزیں مل گئیں تو اس نے سب کو بوتل میں ڈال کر انھیں یکجان کرنے کے لیے اچھی طرح ہلایا،پھر اس نے شہزادے سے کہا:”اب تمھیں میری مدد کرنی ہو گی ۔
میرے سارے بال واپس آجائیں گے ۔
مجھے گھٹنوں کے بل بیٹھنا ہو گا اور آنکھیں بند کرکے نناوے تک گننا ہو گا ۔جب گن چکوں یہ مرکب میرے سر پر اُنڈیل دینا ،جس سے میرے سر پر پہلے کی طرح بال اُگ آئیں گے ۔“
شہزادے نے اس سے بوتل لے لی اور انتظار کرنے لگا کہ کب وہ آنکھیں بند کرکے گنتی شروع کرے۔
جیسے ہی اس آنکھیں بند کیں ،وہ بوتل لے کر بونوں کی طرف بھا گا اور ان کے پاس پہنچ کر ان سے کہنے لگا:”جلدی کرو،زمین پر بیٹھ کر آنکھیں بند کرلو اور نناوے تک گنو۔
پھر میں تمھارے سروں پر یہ مرکب اُنڈیلوں گا۔“
آنکھ جھپکتے ہی سارے بونے شہزادے کا کہنا مانتے ہوئے آنکھیں بند کرکے گنتی گن رہے تھے ۔گنتی کے بعد شہزادے نے تھوڑا تھوڑا مرکب سب کے گنجے سروں پر اُندل دیا اور دیکھتے ہی دیکھتے سب بونوں کے سروں پر پہلی کی طرح بال اُگ آئے ۔بونے بہت خوش تھے ۔وہ شہزادے کے اردگرد اِکھٹا ہو گئے اور اس سے درخواست کرنے لگے کہ وہ ان کے ساتھ ان کے بادشاہ کے محل میں چلے۔
لیکن تبھی جنگل سے ایسی آوازیں آنے لگیں جیسے کوئی بپھرا ہوا جنگلی بیل دوڑتا ہوا آرہا ہو۔پھر انھیں جادو گردکھائی دیا۔غصے کے مارے اس کی آنکھوں سے شعلے نکل رہے تھے ۔وہ چلا کر بولا:”جھوٹے شہزادے ! تم میرا مرکب لے کر بھاگ آئے ہو ۔میں آنکھیں بند کیے تمھارا انتظار کرتا رہا کہ تم میرے سر پر اُنڈیلو گے ،لیکن تم نے سارا مرکب ان بونوں کے سروں پر اُنڈیل دیا ہے ۔
“
شہزادہ ہنسا اور بولا:”میں نہیں تم جھوٹے ہو۔تم نے لالچ میں آکر بونوں کو گنجا کردیا اور میں نے دوبارہ انھیں ٹھیک کر دیا۔یہ لو بوتل ،شاید اس میں مرکب کے چند قطرے باقی ہوں ۔“
شہزادے نے بوتل پھینکی جسے جادو گرنے دبوچ لیا۔اسے بوتل سے بڑی مشکل سے مرکب کے دو قطرے ملے ،جو اس نے اپنے گنجے سر پر مل لیے ،لیکن اس سے اس کے سر پر صرف چار لمبے بال اُگے ۔
جو اس کے گنجے سر پر بڑے مضحکہ خیز دکھائی دے رہے تھے۔"
پیاز کی باتیں - تحریر نمبر 1307,"غزالہ احمد امام
دور کسی جگہ ایک سر سبز اور زرخیز میدان میں مختلف سبزیوں کی حکمرانی تھی۔یہاں کسی انسان کا گزر نہیں تھا۔وہ آزادی سے کھیلتی کودتی تھیں ۔سب میں بڑا اتحاد تھا۔صرف ایک پیا زہی تھی،جس سے سب دور رہتے تھے۔وہ سوچتی کہ شاید مجھ سے ہی کوئی خطا ہوئی ہے ،اس لیے کوئی سبزی دوستی اور محبت کا ہاتھ نہیں بڑھاتی ہے ۔
جب بھی پیاز ان کے قریب آتی تو سب ناک بھنویں چڑھا کر بھاگ جاتے ۔
ہری مرچ بیگم تو ہمیشہ کہتی :”آئے ہائے اس میں سے تو بدبو آتی ہے “اور ناک سُکیڑکر چلی جاتی۔
خالو ٹماٹر بھی کم نہیں تھے۔ہاں میں ہاں ملاتے اور کہتے:”جب بھی پیاز ہمارے پاس آتی ہے تو ہماری آنکھوں میں جلن ہونے لگتی ہے۔“
یوں ہر سبزی کو پیاز سے کوئی نہ کوئی شکایت تھی ۔
(جاری ہے)
پیاز یہ سب سن کر افسردہ ہو جاتی اور رونے لگتی۔
ایک دن کھیت میں کھیلتے ہوئے آلو میاں اپنی آنکھیں ملے لگے۔
”ارے کیا ہوا آلو میاں! تمھاری آنکھیں اتنی سرخ کیوں ہورہی ہیں؟“بی بی پالک نے خوف زدہ ہو کر پوچھا۔
”جب آلو میاں نے آئینے میں اپنی صورت دیکھی تو بے اختیار چیخ نکل گئی اور انھوں نے اِدھر اُدھر لڑھکتے ہوئے کہا:”ہائے! یہ کیا ہوا،میری گول مٹو ل آنکھوں کو۔“اور پھر تکلیف سے رونا شروع کردیا۔
”ارے یہ تو آنکھوں کی وبالگتی ہے ۔
“بی بی پالک نے کہا۔
ایک دن شدید گرمی تھی ۔ہری مرچ بیگم چکراتی ہوئی آئیں اور گرگئیں ۔گرمی کی شدت سے لُولگ گئی ۔
ابھی آلو میاں اور مرچ بیگم تکلیف سے ہائے ہائے کرہی رہے تھے کہ بھنڈی چِلاّتی ہوئی آئی:”ارے بچاؤ! مجھے شہد کی مکھی نے کاٹ لیا۔ارے ہے کوئی جو ہماری ان تکلیفوں کا علاج کرے۔“
بھنڈی نے زاروقطار روتے ہوئے کہا تو سارے علاقے میں شور مچ گیا۔
ہر طرف سے ہائے ہائے کی آوازیں آنے لگیں۔
آخرنانی گاجر نے گھبرا کر ڈاکٹر بیگن کو ساری سبزیوں کی بیماری تفصیل سے بتائی۔
ڈاکٹر بیگن نے سب حال غور سے سنا اور فوراً مریضوں کے پاس پہنچے۔ڈاکٹر بیگن نے ایک ایک کرکے دوبارہ سبزیوں کی بیماری پوچھی اور نتیجہ یہ نکلا کہ ا ن سب بیماری اور تکالیف کا علاج پیاز میں موجود ہے ۔
یہ سن کر تمام سبزیاں حیرت میں پڑ گئیں۔
ڈاکٹر بیگن نے سب کو پیاز کے فائدے بتائے کہ پیاز بہت مفید اور طاقت ور ہوتی ہے ۔اس کے کھانے سے خون صاف ہوتا ہے اور گرمی میں کھانے سے یہ لُو کے اثرات سے بچاتی ہے ۔“پیاز بھی خاموشی سے سنتی رہی۔
ڈاکٹر بیگن نے مزید بتایا کہ ہماری پیاری دوست پیاز میں یہ خوبی ہے کہ یہ آنکھوں کے لیے بھی مفید ہوتی ہے اور آنکھوں میں جراثیم کا خاتمہ کرتی ہے۔
اس کو گھِس کر لگانے سے شہد کی مکھی کے ڈنک کا زخم بھی ٹھیک ہو جاتا ہے ۔
ڈاکٹر بیگن نے یہ بھی بتایا کہ پیاز کی طاقت جان کر یونان کا بادشاہ سکندر اعظم جنگ سے پہلے اپنے سپاہیوں کو پیازکھانے کو دیتا تھا۔دیکھا قدرت نے پیاز میں کتنے فائدے رکھے ہیں۔“
یہ سب سن کر ساری سبزیاں شرمند ہ ہو گئیں اور سب نے پیاز سے دوستی کا ہاتھ بڑھایا۔پیاز نے ایک ایک کرکے سب سبزیوں کو گلے لگایا اور سب کی بیماری اور تکلیف دور کی ۔
ڈاکٹر بیگن نے بھی اطمینان کی سانس لی۔
پھر تمام سبزیوں نے ڈاکٹر بیگن اور پیاز کے ساتھ صحت یابی کا جشن منایا۔"
شیخ چلی - تحریر نمبر 1294,"ایک گاؤں میں ایک بڑھیا رہتی تھی ۔اس کا ایک کام چور بیٹا تھا ،شیخی بگھارنے میں بہت ماہر تھا ،اس کو شیخ چلی کے نام سے پکارا جاتا تھا۔بڑھیا محنت مزدوری کرکے اپنا اور اپنے بیٹے کا پیٹ بھرتی تھی ۔ایک دن بڑھیا بیمار ہو گئی ،گھر میں کھانے کو کچھ نہ تھا۔رات کو ماں بیٹا دونوں نے فاقہ کیا۔اگلے دن ماں نے کہا”اب تم کچھ کام کرو،جنگل سے لکڑیاں ہی لا کر بیچ دیا کرو تاکہ گزراوقات ہو سکے۔
“
شیخ چلی نے جنگل کی راہ لی ۔جو درخت اس کے راستے میں آتا ،و ہ اس سے پوچھتا۔”میں تجھے کاٹ لوں یا نہیں ۔“کسی درخت نے بھی اس کا جواب نہ دیا۔شام ہونے کو تھی ،شیخ چلی گھر واپس آنے کا ارادہ کرہی رہا تھا کہ ایک درخت نظر آیا،اس نے پاس جاکر پوچھا۔”میں تجھے کاٹ لوں ․․․․․؟“
درخت بولا”ہاں کاٹ لے مگر ایک نصیحت کرتا ہوں ۔
(جاری ہے)
میری لکڑی سے پلنگ بنانا اور بادشاہ کے دربار میں لے جانا،اگر بادشاہ اس کی قیمت پوچھے تو کہنا کہ پہلے ایک دوراتیں اس پر سوئے ،پھر اگر مناسب سمجھے تو خرید لے۔“
شیخ چلی نے درخت کی ہدایت کے مطابق اس سے لکڑیاں کاٹ کر پلنگ تیار کیا اور بادشاہ کے دربار میں پہنچا۔بادشاہ نے قیمت پوچھی تو شیخ چلی نے کہا”پہلے آپ اس کو ایک دو رات استعمال کریں ،اگر اس میں کوئی خوبی پائیں تو انعام کے طور پر جو دل چاہے دے دیں ۔
“
بادشاہ حیران ہو ا اور شیخ چلی کے کہنے پر نوکروں کو حکم دیا کہ آج یہی پلنگ میرے کمرے میں بچھایا جائے ۔
رات ہوئی بادشاہ اسی پلنگ پر سویا تو آدھی رات کو پلنگ کا ایک پایا بولا”آج بادشاہ کی جان خطرے میں ہے ۔“
دوسرے نے کہا ”وہ کیسے ․․․․؟“
تیسرا بولا ”بادشاہ کے جوتے میں کالا سانپ تھا۔“چوتھے نے کہا ”بادشاہ کو چاہیے کہ صبح جوتے کو اچھی طرح جھاڑ کر پہنے ۔
“
صبح واقعی ایسا ہی ہوا ۔بادشاہ کے جوتے میں سانپ تھا جوتے جھاڑنے کی وہ سے سانپ نکل کر بھاگ گیا،اس طرح بادشاہ کی جان محفوظ رہی۔
دوسری رات جب بادشاہ سویا تو پھر پایوں نے باتیں شروع کیں ۔ایک بولا کہ تم پلنگ کو سنبھالے رکھو۔
میں کچھ خبریں جمع کرلوں ۔تینوں پایوں نے پلنگ کو تھامے رکھا۔
چوتھا واپس آیا تو اس نے خبر سنائی کہ بادشاہ کا وزیر سازش کرکے بادشاہ کو ختم کرنے کے بارے میں سوچ رہا ہے ۔
پھر دوسرا پایا گیا اور خبر لایا کہ بادشاہ کی بیوی وزیر سے مل کر بادشاہ کو زہر دینا چاہتی ہے ۔
تیسرے پائے نے تجویز پیش کی کہ بادشاہ کو چاہیے کہ وزیر کو مروادے ۔چوتھا پایا گیا اور یہ خبر لایا کہ بادشاہ کو جو دودھ صبح پینے کو دیا جائے گا،اس میں زہر ہو گا۔
بادشاہ یہ سب کچھ سن رہا تھا۔صبح اٹھ کر جب اسے دودھ دیا گیا تو اس نے نہ پیا بلکہ ایک بلی کو پلا دیا۔
بلی اسے پیتے ہی مرگئی اس سے بادشاہ کو پتہ چل گیا کہ اس کا وزیر اور بیوی دونوں مل کر اس کی زندگی ختم کرنا چاہتے ہیں ۔بادشاہ نے وزیرکو بر طرف کر دیا اور ملکہ کو محل سے رخصت کر دیا۔
بادشاہ نے شیخ چلی کو بلایا اور بہت انعام دیا۔بادشاہ کے دربار میں اس کی عزت ہونے لگی اور دونوں ماں بیٹا بڑے آرام کی زندگی بسر کرنے لگے۔"
لالچی مگر مچھ - تحریر نمبر 1292,"لالچی مگر مچھ
ایک جنگل میں بہت سارے جانور رہا کرتے تھے ۔شیر جنگل کا بادشاہ تھا۔اس کا ایک بیٹا تھا جس کا نام تھا ٹوٹو ۔وہ بہت بہادر اور سمجھدار تھا۔جنگل میں ایک بہت خوبصورت تالاب تھا لیکن اس تالاب میں مگر مچھ رہا کرتے تھے ۔اس تالاب میں مگر مچھ اپنی مرضی چلاتے اور کسی کو تالاب سے پانی نہیں پینے دیتے تھے ۔
مگر مچھ کہتے تھے کہ پہلے ہمارے کھانے کو پھل وغیرہ لاؤ اور پھر پانی پیو۔
بے چارے جانور جنگل سے پھل جمع کرتے اور مگرمچھوں کو لا کر دیتے پھر مگر مچھ ان کو پانی پینے دیتے۔
سب جانور مگر مچھوں سے تنگ تھے لہٰذا سب نے مل کر سوچا کہ ہمیں جنگل کے بادشاہ شیر کو یہ بات بتانی چاہیے۔جانوروں نے کہا ابھی چلتے ہیں ۔اسی وقت چالاک لومڑی بول پڑی۔
(جاری ہے)
”اگر شیر بادشاہ اس معاملے میں پیچھے ہٹا تو اس کو جنگل کا بادشاہ قرار نہیں دیا جائے گا۔
“لومڑی نے سارے جانوروں کو شیر کے خلاف بھڑ کا دیا۔
سب جانور مل کر جنگل کے بادشا ہ شیر کے پاس گئے اور سارا معاملہ بتایا اور یہ بھی کہا۔
”آپ ہم کو ان مگر مچھوں سے نجات دلائیں ورنہ آپ یہ جنگل چھوڑ کر جا سکتے ہیں ۔“یہ کہہ کر سب جانور وہاں سے چلے گئے۔
یہ سارا ماجرا شیر کا بیٹا ٹوٹو سن رہا تھا۔جنگل کا بادشاہ شیر ساری رات شیر پریشان رہا۔
ٹوٹو یہ سب دیکھ رہا تھا۔اس نے جنگل کے سارے جانوروں کو بلوایا اور ان سے کہا۔
”اس جنگل کے بادشاہ شیر تو بہت اچھے ہیں ، آپ لوگوں کا اتناخیال رکھتے ہیں اور آپ ہیں کہ مشکل وقت میں ان کا ساتھ چھوڑرہے ہیں۔“
چالاک لومڑی نے کہا”اس چھوٹے سے بچے کو کیا پتہ ان باتوں کے بارے میں ۔“
لیکن ٹوٹو کی یہ بات جانوروں کے دلوں میں جڑ پکڑ گئی اور ان سب جانوروں نے بادشاہ شیر کے پاس جاکر اپنے رویے کی معافی مانگی اور کہا کہ ”ہم سب مل کر مگر مچھوں کا مقابلہ کریں گے۔
“
سب سوچ رہے تھے کہ مگر مچھوں کا مقابلہ کس طرح کیا جائے ۔اتنے میں ٹوٹو بول پڑا کہ”مگر مچھوں کو کھانے کا بہت شوق ہوتا ہے اور ان کا سب سے پسندیدہ کھانا خرگوش ہے۔“
اب تو شامت خرگوش کی تھی ۔اتنے میں ہاتھی بول پڑا”ہم خرگوش کو مار تو نہیں سکتے ۔“
ٹوٹو نے کہا ”نہیں ! ہم اسے ماریں گے تو نہیں ،ہاں اس کو استعمال ضرور کریں گے۔
“
سارے جانور ٹوٹو کی شکل دیکھ رہے تھے کہ اس چھوٹے سے بچے کو اتنی عقلمندی والی بات کیسے سوجھی۔
خرگوش کو سب نے حوصلہ دیا اور کہا کہ تمہاری مدد سے سب جانور آرام سے زندگی بسر کرسکیں گے ۔سب کی حوصلہ افزائی پر خرگوش راضی ہو گیا۔سب نے ایک بہت بڑا گڑھا کھودا اور اس کے اوپر پتے ڈال دیے تا کہ مگر مچھوں کو پتہ نہ چلے کہ ہم نے ان کے لیے جال بچھایا ہے ۔
اب کام شروع ہوا۔خرگوش مگر مچھوں سے بغیر پوچھے پانی پینے لگا۔مگر مچھوں نے جب دیکھا تو انہیں بہت غصہ آیا اور ان میں سے ایک نے کہا۔
”اس کی سزا یہ ہے کہ اسے کھاجائیں ۔“دوسرے مگر مچھوں نے یہ سنا توا ن کے منہ میں پانی بھر آیا۔
خرگوش نے مگر مچھوں کو اپنی طرف بڑھتے ہوئے دیکھ لیا۔خرگوش وہاں سے ہلکے ہلکے بھاگنے لگا۔مگر مچھ بھی لالچ میں اس کے پیچھے بھاگنے لگے۔
مگر مچھ خرگوش کا پیچھا کرتے کرتے وہاں تک پہنچ گئے جہاں جال بچھا ہوا تھا۔خرگوش جال کے اوپر سے چھلانگ مار کر دوسری طرف گر پڑا اور سارے مگر مچھ گڑھے میں گر پڑے ۔اس طرح سارے مگر مچھوں کو ان کے کیے کی سز ا مل گئی اور خرگوش نے سکون کا سانس لیا پھر سب نے ٹوٹو اور خرگوش کا شکریہ ادا کیا اور جنگل کے بادشاہ شیر نے ایک بہت بڑی دعوت رکھی ۔اس طرح سارے جانور ایک بار پھر پہلے کی طرح ہنسی خوشی زندگی گزارنے لگے۔"
چشما ٹو - تحریر نمبر 1288,"آسیہ پری وش ،حیدر آباد
کتنی مرتبہ تمہیں اِس موبائل اور کمپیوٹر کے زیادہ استعمال سے منع کیا ہے لیکن مجال ہے جو تم پہ کوئی اَثر بھی ہو۔وہ جو اپنے تےئں سب سے چُھپ کرکمرے کے کونے میں دبکا موبائل گیم میں گُم تھا۔باپ کے اِس اچانک چھاپے پہ بوکھلا کر کھڑا ہو گیا۔موبائل کو چُھپانے کا بھی اُسے موقع نہ مل سکا کیونکہ وہ تو پہلے ہی باپ کے ہاتھ میں آچکا تھا ۔
وہ ابو،یوں اچانک چوری پکڑے جانے پہ بوکھلا ہٹ میں اُس سے جملہ بھی پورا ادا نہ ہو سکا ۔حالانکہ ایسی چوریاں پکڑے جانا تو اُس کا معمول بن گیا تھا۔
کیا وہ ابو؟اِنہی مو بائل اور کمپیوٹر کے زیادہ استعمال کی وجہ سے ہی تو اتنی چھوٹی عمر میں ہی یہ اتنا موٹا چشمہ اپنی آنکھوں پہ سجا چکے ہو ،پھر بھی ان کا پیچھانہیں چھوڑ رہے ہو۔
(جاری ہے)
باپ کی ڈانٹ پہ حارث نے موٹے فریم کے چشمے سے سجی آنکھوں سمیت سر جھکا دیا۔
یہ حقیقت تھی کہ اُسے چشما ٹوحارث موبائل اور کمپیوٹر پہ کثرت سے گیم کھیلنے اورکارٹون دیکھنے نے ہی بنایا تھا۔شروع میں ہی جب اُس نے موبائل اور کمپیوٹر کا استعمال زیادہ کرنا شروع کیا تو اُس کے ماں باپ نے اسے پیار ،ڈانٹ اور مار سے بہت سمجھایا لیکن اُس نے تو کسی چیز کا اثر نہیں لیا مگر کمپیوٹر اور موبائل کی مضر شعاعوں نے اپنا اثر دکھانا شروع کر دیا۔
پہلے پہل جب اُس کو بورڈ پہ ٹیچر کی لکھائی اور کتابوں کی لکھائی دھندلی محسوس ہونے لگی تو اُس نے اِس بات کو زیادہ اہمیت نہیں دی لیکن جب اِس مشکل کے ساتھ ساتھ اُس کی آنکھیں دُکھنا اور آنکھوں سے کبھی کبھی پانی آنے کی تکلیف بھی ہونے لگی تو اُس کے اندر خطرے کا احساس جا گا۔
ماں باپ کی ڈانٹ اور مار کے ڈر سے وہ خاموش رہ کر کمپیوٹر اور موبائل سے دور رہنے کی کوشش کرنے لگا لیکن حد سے بڑھی عادتیں کب جلدی پیچھا چھوڑتی ہیں ،سو اپنی ناکام کوششوں کے باوجود جب اُس کے سر میں بھی درد ہونے لگا تو اُس نے اپنی ممکنہ ڈانٹ کے خوف سے ڈرتے اور روتے روتے اپنی کیفیت اپنی امی کو بتادی جسکی بنا پر اُسے سخت ڈانٹ کے ساتھ ساتھ کالے موٹے فریم کے چشمے کے تحفے کے ساتھ چشما ٹو حارث کے لقب کا اعزاز بھی مل گیا۔
نظر کا چشمہ لگ جانے کے بعد جب اُسے اپنی آنکھوں ،لکھنے پڑھنے اور سر کے درد کی طرف سے اطمینان ہوا تو و ہ اپنی پرانی روش پہ دوبارہ چل پڑا تھا۔حارث کو موبائل اور کمپیوٹر کے علاوہ کرکٹ کا بھی جنون کی حد تک شوق تھا۔وہ اپنے محلے کی ٹیم کا بہترین کھلاڑی تھا۔اِس دسمبر کی چھٹیوں میں ان کی ٹیم اور محلے کی ہی دوسری ٹیم نے آپس میں مقابلے کا پروگرام بنایا تھا۔
جس کے لئے وہ سب کھلاڑی بہت جوش سے تیاری میں مگن تھے کہ میچ سے ایک دن پہلے پریکٹس کرتے اچانک حارث کا چشمہ گر کر ٹوٹ گیا۔زمین پہ گرے ٹوٹے چشمے کو دیکھ کر اُسے صدمہ تو بہت ہوا لیکن چونکہ اب کچھ نہیں ہوسکتا تھا سو بغیر چشمے کے تھوڑی دیر اور پریکٹس کرنے کے بعد وہ گھر آگیا۔دوسرے دن میچ کے وقت سے تھوڑا پہلے جب وہ بغیر چشمے کے میدان جنگ کی طرف جانے کیلئے گھر سے نکلا تو گھر سے نکلتے ہی اُسے اپنے سامنے اور اردگرد کی دنیا اوپر نیچے ہوتی نظر آئی۔
جس کا سبب بھی اُسے پتا چل گیا کہ اب اُس کی کمزور بینائی بغیر چشمے کے دھوپ اور تیز روشنیوں کا سامنا نہیں کر سکتی ۔پھر بھی وہ اپنی آنکھوں کو دھوپ سے بچاتا خود کو سنبھالتا گراؤنڈ تک پہنچ ہی گیا لیکن جب اُس کی نظر سامنے گراؤنڈ پر پڑی تو اس کے چودہ طبق روشن ہو گئے کیونکہ سورج کی شعاعیں پورے ہی گراؤنڈ کو اپنی لپیٹ میں لے کر وہاں موجود کھلاڑیوں اور دوسرے لوگوں کے جسموں کو حرارت پہنچا رہی تھیں ۔
پورے گراؤنڈ میں چمکتی دھوپ کو دیکھ کر حارث نے بے اختیار اپنا چکراتا سر تھام لیا۔اپنی ممکنہ ناکامی اور اپنے بیچ میں گھومتی دنیا کو محسوس کرکے اب حارث کو صحیح معنوں میں احساس ہورہا تھا کہ ضرورت سے زیادہ موبائل اور کمپیوٹر کے استعمال نے اُسے آدھا اندھا بنادیا ہے ۔اُس نے اپنی بیوقوفی کے ہاتھوں ہی خود میں ایک بہت بڑی خامی پیدا کروادی ہے لیکن اب پچھتائے کیا ۔جب چڑیاں چگ گئیں کھیت۔"
اونٹ - تحریر نمبر 1271,"ایک طالب علم کو استاد نے امتحان میں فیل کردیا ، طالب علم شکایت لے کر پرنسپل کے پاس چلا گیا کہ مجھے غلط فیل کیا گیا ہے پرنسپل نے استاد اور طالب علم دونوں کو بلا لیا اور استاد سے فیل کرنے کی وجہ پوچھی استاد صاحب نے بتایا کہ اس لڑکے کو فیل کرنے کی وجہ یہ تھی کہ وہ ہمیشہ موضوع سے باہر نکل جاتا ہے جس موضوع پر اسے مضمون لکھنے کو دیا جائے اسے چھوڑ کر اپنی پسند کے مضمون پر چلا جاتا ہے۔
پرنسپل نے کوئی مثال پوچھی تو استاد صاحب نے بتایا کہ ایک دفعہ میں نے اسے بہار پر مضمون لکھنے کو کہا تو وہ اس نے کچھ اس طرح لکھا۔ موسم بہار ایک بہت ہی بہترین موسم ہوتا ہے اور اس کے مناظر بہت ہی دلنشین ہوتے ہیں۔ اس موسم میں ہر طرف ہریالی ہی ہریالی ہوتی ہے اور سبزے کی بہتات ہو جاتی ہے ، اس موسم کو اونٹ بہت پسند کرتے ہیں اور اونٹ بہت ہی طاقت ور جانور ہے۔
(جاری ہے)
یہ صحراء کا جہاز کہلاتا ہے۔ اونٹ نہایت ہی صابر جانور ہے۔ لمبے لمبے سفروں پر نکلتا ہے اور زیادہ دن بھوک و پیاس برداشت کرنے کی صلاحیت رکھتا ہے۔ عرب کے لوگ اونٹ کو بہت پسند کرتے ہیں۔۔۔۔ وغیرہ وغیر۔ پرنسپل صاحب نے کہا کہ ہو سکتا ہے کہ یہ مناسبت کی وجہ سے بہار کی بجائے اونٹ پر لکھ بیٹھا ہو آپ اسے کوئی اور موضوع دے کر دیکھتے۔ استاد صاحب نے کہا کہ میں نے ایک دفعہ اس سے کہا کہ تم اس طرح کرو کہ جاپان میں گاڑیوں کی فیکٹری پر مضمون لکھو۔
اس طالب علم نے جو مضمون لکھا وہ کچھ اس طرح تھا۔ جاپان ایک ترقی یافتہ ملک ہے اور گاڑیوں کی صنعت میں اس کو منفرد و اعلی مقام حاصل ہے۔ جاپان دنیا میں پہلے نمبر پر ہے گاڑیاں برآمد کرنے میں۔ ہمارے ملک میں بھی زیادہ تر گاڑیاں جاپان کی استعمال ہوتی ہیں لیکن مسئلہ یہ ہے کہ ہمارے ملک میں پیٹرول کی قیمت بہت زیادہ ہے اس لیے ہمیں چاہیے کہ ہم سواری کے لیے اونٹ کا استعمال کریں اونٹ بہت ہی طاقت ور جانور ہے۔
یہ صحراء کا جہاز کہلاتا ہے۔ اونٹ نہایت ہی صابر جانور ہے۔
لمبے لمبے سفروں پر نکلتا ہے اور زیادہ دن بھوک و پیاس برداشت کرنے کی صلاحیت رکھتا ہے۔ عرب کے لوگ اونٹ کو بہت پسند کرتے ہیں۔۔۔۔۔۔۔۔۔ پرنسپل بہت حیران ہوا اس نے کہا کہ شاید سواری کی وجہ سے ایسا ہو گیا ہے ، آپ بالکل ہی کوئی الگ موضوع دے کے دیکھتے ۔ استاد صاحب نے کہا جی ایک دفعہ میں نے بالکل ہی الگ موضوع دیا جس میں اونٹ کا ذکر آنا ہی ناممکن تھا میں نے اسے کمپیوٹر پر مضمون لکھنے کو کہا لیکن اس نے جو مضمون لکھا وہ کچھ اس طرح تھا کمپیوٹر ایک نہایت ہی حیران کن ایجاد ہے۔
جو کام پہلے سالوں میں نہیں ہوتے تھے وہ آج سکینڈوں میں ہوتے ہیں ۔کمپیوٹر کا انسانی زندگی پر بہت بڑا احسان ہے۔ آج کل کی نئی نسل کمپیوٹر کو بہت زیادہ اہمیت دیتی ہیں۔اس کا استعمال زیادہ تر وہ لوگ کرتے ہیں جو تعلیم یافتہ ہوں۔ لیکن جہاں تک غیر تعلیم یافتہ طبقے کا تعلق ہے تو وہ کمپیوٹر پر توجہ نہیں دیتے کیوں کہ وہ اور سرگرمیوں میں مصروف رہتے ہیں۔
بالخصوص صحراوں میں جو بدھوں رہتے ہیں ان کو تو کمپیوٹر کا الف سے با نہیں پتہ۔ لہذا ہمارے علاقے میں یہ لوگ زیادہ تر وقت اونٹ کے ساتھ گزارتے ہیں۔ اونٹ بہت ہی طاقت ور جانور ہے۔ یہ صحراء کا جہاز کہلاتا ہے۔ اونٹ نہایت ہی صابر جانور ہے۔ لمبے لمبے سفروں پر نکلتا ہے اور زیادہ دن بھوک و پیاس برداشت کرنے کی صلاحیت رکھتا ہے۔ عرب کے لوگ اونٹ کو بہت پسند کرتے ہیں۔
۔۔۔۔۔۔
پرنسپل نے یہ سنکر کہا کہ پھر تو آپ نے ٹھیک فیل کیا ، پھر طالب علم سے کہا کہ میں آپ کو ایک موقع دیتا ہوں آپ بہیں بیٹھ کر ایک مضمون لکھو جو موضوع سے ادھر ادھر نہ ہٹے ، طالب علم مان گیا اور پرنسپل نے اسے ایک روڈ ایکسیڈنٹ پر مضمون لکھنے کو کہتا ہے تو طالب علم یوں مضمون لکھتاہے۔ ایک دفعہ میں ریاض سے مکہ جا رہا تھا۔ میرے پاس ٹویوٹا کرسیڈا گاڑی تھی جو بڑی مست تھی۔
میں جناب ہائی وے ہے پر بہت ہی تیز رفتاری کے ساتھ جا رہا تھامیں ایسے علاقے سے گزر رہا تھا جہاں پر اونٹ روڈ کراس کرتے ہیں۔ اور اونٹ کی خاص بات یہ ہے کہ وہ نہ ہی گاڑی سے ڈرتا ہے اور نہ ہی دور ہٹتا ہے۔ اونٹ بہت ہی طاقت ور جانور ہے۔ یہ صحراء کا جہاز کہلاتا ہے۔ اونٹ نہایت ہی صابر جانور ہے۔ لمبے لمبے سفروں پر نکلتا ہے اور زیادہ دن بھوک و پیاس برداشت کرنے کی صلاحیت رکھتا ہے۔
عرب کے لوگ اونٹ کو بہت پسند کرتے ہیں۔۔۔۔۔۔۔ جب پرنسپل صاحب نے یہ مضمون پڑھا تو سر پکڑ کر بیٹھ گئے اور کہا کہ تمہارا کوئی علاج نہیں اور اس کو فیل کردیا۔ اب جناب اس شاگرد کا شک یقین میں بدل گیا کہ اس کے ساتھ ضرور بالضرور ظلم ہوا ہے اور اس نے محکمہ تعلیم کو ایک درخواست لکھی
جناب عالی! میں اپنی کلاس کا ایک نہایت ہی ذہین طالب علم ہوں اور مجھے سالانہ امتحان میں جان بوجھ کر فیل کر دیا گیا ہے ، میرے استاد نے میری قابلیت کی وجہ سے مجھے فیل کیا ہے ، جناب میں نے اپنے استاد کے ناقابل برداشت رویے پر ایسے ہی صبر کیا جیسے اونٹ اپنے مالک کے ستانے پر صبر کرتا ہے۔
مالک اونٹ سے اپنے کام بھی نکلواتا ہے اور اس کو ستاتا بھی ہے۔ اور ہاں یہ بھی بتاتا چلوں کہ اونٹ بہت ہی طاقت ور جانور ہے۔ یہ صحراء کا جہاز کہلاتا ہے۔ اونٹٍ نہایت ہی صابر جانور ہے۔ لمبے لمبے سفروں پر نکلتا ہے اور زیادہ دن بھوک و پیاس برداشت کرنے کی صلاحیت رکھتا ہے۔ عرب کے لوگ اونٹ کو بہت پسند کرتے ہیں۔"
ملا نصیر الدین کے کار نامے - تحریر نمبر 1270,"ساجدکمبوہ
پیارے بچو! آپ نے مُلّا نصیر الدین کا نام یقینا سنا ہو گا اور اُن کے کا ر نامے بھی پڑھے ہو نگے وہ بڑے ہنس مکھ اور ذہین بھی تھے ۔مُلّا بچپن سے ہی شرارتی تھے مگر اُن کی شرارتیں بڑی سلجھی ہوئی تھیں ۔
مُلّا کی جب شادی ہورہی تھی اُنہیں بڑے اہتمام سے دُولہا بنا کر جب گھوڑے پر بٹھایا تو وہ فرار ہو گئے ،سب براتی پریشان ہو گئے کوئی دو گھنٹے بعد مُلّا واپس تشریف لائے براتیوں نے پوچھا کہ وہ فرار کیوں ہوگئے تھے ؟
اس پر مُلّا نے معصومیت سے کہا یہ دو لہا کیلئے آخری موقعہ ہوتا ہے مگر میں اس خیال سے آگیا کہ آپ کو کھانا نہیں ملے گا اور آپ بھوکے رہو گے سبھی براتی مُسکرانے لگے۔
ایک بار مُلّا اپنے سسرال گئے ۔اُن کی ساس محترمہ خود کو بہت چالاک سمجھتی تھیں ،اُس نے مُلّا سے کہا بیٹا آپ کدو شرف کھاؤگے یا بھنڈی مبارک پکالوں یا پالک پاک پکالوں ؟
اِس پر مُلّا نے مسکین سی صورت بنا کر کہا میں گناہگار بند ہ ہوں اور میرا وضو بھی نہیں جو اِن مقدس سبزیوں کے نام بھی لوں ۔
(جاری ہے)
آپ کو ئی بد معاش‘نافرمان اور آوارہ مرغا پکالیں ! اس پر انکی ساس اپنا سامنہ لیکررہ گئیں ،مجبوراً انہیں مرغا پکانا پڑا ۔
مُلّا ایک بار اپنی زوجہ محترمہ کے ساتھ سفر میں تھے انکی زوجہ نے کہا مُلّا جی ! بہت پیاس لگی ہے ۔کوئی اچھا سا مشروب ہی پلادیں گدھے پر سوار مُلّانے کہا اگلی سرائے آئیگی تو تمہیں بھنا ہوا مرغ ‘املی والی چٹنی ‘لیمن والا سلاد اور ٹھنڈا اور بہترین مشروب پلاؤ نگا۔
اِ س پر اُن کی زوجہ نے خوش ہوتے ہوئے کہا واہ مُلّا جی! بھنا ہوا مرغ چٹنی اور املی کا سن کر منہ میں پانی بھر آیا ہے ۔
مُلّا نے کہا بس اسی پانی سے کام چلا لو گھر جا کر پانی پئییں گے۔
ایک بار مُلّا کسی عزیز کی شادی میں مدعو تھے وہاں مرغ مسلم بھنے ہوئے بکرے اور انوع و اقسام کے کھانے پکے ہوئے تھے ۔مُلّا کے ساتھ ایک مولوی صاحب تشریف فرما تھے ۔جب بھنا ہوا بکرا اُن کے آگے آیا تو مولوی صاحب نے بہانے سے پر ات کو گھما کر بکرے کی ٹانگوں والی سائیڈ اپنی طر ف کرلی۔
مُلّا اسکی چالاکی بھانپ گئے ۔انہوں نے اچانک مولوی صاحب سے کہا ؛”وہ صاحب کون ہیں “جب مولوی صاحب کا دھیان اُدھر ہو ا تو پرات کا رخ بدل دیا۔جب مولوی صاحب کا دھیان پرات کی طرف پڑا انہوں نے مُلّا سے کہا ذرا پانی پکڑانا ساتھ ہی پرات کا رخ بد ل دیا۔
مُلّا نے جب یہ دیکھا تو بلند آواز سے بولے ۔واہ مولوی صاحب آپ اتنے بڑے عالم ہو اور آپ کے علم میں نہیں کہ بکرے کی ٹانگیں کعبہ شریف کو ہورہی ہیں ،جس سے ہم سب گناہگار ہورہے ہیں ۔
اگر ٹانگیں میری طرف ہوں تو ہم سب گناہ سے بچ سکتے ہیں ۔اب مولوی صاحب دیکھنے کے قابل تھے ۔مُلّا مزے مزے سے ران کو کھا رہے تھے ۔جبکہ مولوی صاحب گردن پسلیاں کھانے پر مجبور تھے ۔
بادشاہ کی سالگرہ تھی ۔اُس نے بہت سخاوت کی ۔مُلّا چونکہ بادشاہ کے چہیتے تھے ،اُنہیں بھی ہزاروں دینار ملے ۔کسی نے مُلّا سے کہا کہ صدقہ و خیرات کرنے سے عمر میں برکت رہتی تندرستی و صحت رہتی ہے ،آپ بھی غریبوں کی خدمت کریں ۔
بات مُلّا کی سمجھ میں آگئی ۔انہوں نے ایک کنواں خرید کر وقف کرنے کا ارادہ کر لیا۔
کنواں ایک یہودی کی ملکیت تھا ،پہلے تو یہودی نے کنواں بیچ دیا۔پھر مزید پیسوں کیلئے بے ایمان ہو گیا۔اُسکا خیا ل تھا کہ وہ مُلّا سے مزید پیسے اینٹھ سکتا ہے ۔پس اُس نے بادشاہ کے ہاں مقدمہ درج کروادیا کہ مُلّا نے کنواں خریدا ہے ،پانی نہیں اِسلئے وہ پانی استعمال نہیں کرسکتا۔
بادشاہ نے مُلّا کو طلب کرلیا اور مقدمے کا بتایا۔
مُلّا نے سوچ بچار کے بعد کہا جی ہاں میں نے کنواں خرید ا ہے ،پانی نہیں آپ یہودی کو حکم دیا کہ وہ اپنا پانی نکال لے ورنہ ہردن کے حساب سے ہرجانہ اداکرے۔
بادشاہ نے یہودی کو حکم دیا کہ وہ پانچ دن کے اندر اندر کنویں سے پانی نکال لے ورنہ ہرجانے کیلئے تیار ہو جائے ۔اب یہودی بہت سٹپٹایا ،اس نے ہر جانہ دیکر مُلّا سے معافی مانگی ۔مُلّانے وہ رقم بھی خیرات کردی ،غریب لوگوں نے جھولیاں اُٹھا اُٹھا کر مُلّا کو دعائیں دیں."
بطخ کے انڈے - تحریر نمبر 1259,"جاوید بسام
رمضو،سیٹھ نا درکاباورچی تھی۔سیٹھ صاحب ناشتے میں انڈا ضرور کھاتے تھے۔
ایک بار رمضو غلطی سے انڈے کے بجائے سالن لے آیا تو انھوں نے آسمان سر پر اُٹھالیا۔رمضو کو خوب باتیں سنائیں ۔رمضو نے عہد کیا کہ وہ ہمیشہ اس بات کو یاد رکھے گا۔
ایک دن رمضو نے سب گھروالوں کو ناشتا دے دیا تھا ،لیکن سیٹھ صاحب ابھی تیار نہیں تھے۔
رمضو نے ان کے لیے ناشتے کی تیاری شروع کی۔اس نے انڈا توڑا تو خراب نکلا۔
”اوہ!یہ کیا ہوا۔“رمضو کے منہ سے بے اختیار نکلا،کیوں کہ انڈوں کی ٹوکری خالی ہو گئی تھی ۔وہ پورے کچن میں انڈا تلاش کرنے لگا،مگر انڈا نہ ملا۔گھبراہٹ میں اس کے ہاتھ پاؤں پھول گئے۔اتنا وقت نہیں کہ بازار جا کر انڈے لائے جاسکیں ۔اس نے اپنی لمبی ٹوپی اُتاری اور اس مسئلے کا حل سوچنے لگا۔
(جاری ہے)
پھر وہ کھڑ کی میں آیا اور باہر جھانکا۔وہ بنگلے کا پچھلا حصہ تھا۔وہاں ایک بڑا تالاب تھا،جس کے گرد درخت اور جھاڑیوں اُگی تھیں۔اسے تالاب میں بطخیں تیرتی نظر آئیں ،اچانک اس کے دماغ میں ایک انوکھا خیال آیا۔اس نے خود ہی اپنی پیٹھ ٹھوکنے کی کوشش کی اور بڑ بڑایا:”واہ رمضو! تم نے کیا دماغ پایا ہے۔بس اب جلدی سے اس پر عمل کر لو۔“
رمضو نے اِدھر اُدھر دیکھا ،اُچک کر کھڑکی پر چڑھا اور باہر کو دگیا۔
اس کے قدم تیزی سے جھاڑیوں کی طرف بڑھ رہے تھے اور نظریں کچھ تلاش کررہی تھیں ۔آخر اسے بطخ کا ایک ٹھکانا نظر آگیا۔وہ پھرتی سے آگے بڑھا۔بطخ اسے اپنی طرف آتا دیکھ کر چونکی اور انڈوں پر سے اُٹھ گئی۔جب رمضو قریب پہنچا تو وہ مقابلے کے لیے گردن تانے قیں قیں کرتی ا س کی طرف بڑھی ۔رمضو کو اس بات کی توقع نہیں تھی ۔وہ ٹھٹک کررکا اور شش․․․․شش کرتے ہوئے بولا:”میں صرف ایک انڈا لینا چاہتا ہوں ۔
کل واپس کردوں گا۔صرف ایک انڈا ایک دن کے لیے اُدھار دے دو۔“
مگر بی بطخ نے اس کی التجا کو نظر انداز کردیا۔جوں ہی وہ آگے بڑھتا،بطخ اس پر حملہ کردیتی۔رمضو ،جانوروں سے بہت گھبراتا تھا۔وہ کولھو کے بیل کی طرح گھونسلے کے گرد گھوم رہا تھا ،مگر انڈوں تک نہیں پہنچ پارہا تھا۔بطخ بہت شور کر رہی تھی ،جسے سن کردوسری بطخیں بھی مدد کو آگئیں ۔
مقابلہ سخت ہو گیا تھا ،رمضو خالی ہاتھ واپس جانا نہیں چاہتا تھا۔وہ شش․․․شش کی آوازیں نکالتا انڈوں پر جھپٹا اور ایک انڈا اُٹھا لیا،مگر ایک بطخ نے اسے اتنی زور سے کاٹا کہ اس کے منھ سے چیخ نکل گئی اور انڈا بھی ہاتھ سے چھوٹ گیا۔وہ بوکھلا کر بھاگ کھڑا ہوا۔بھاگتے ہوئے اس کی ٹوپی کیچڑ میں گر گئی ۔وہ اُٹھانے کے لیے رکا تو ایک اور بطخ نے بھی اسے کاٹ لیا۔
وہ ہانپتا کا نپتا کھڑ کی پر چڑھا اور کچن میں اُتر گیا۔بطخیں غصے میں بھری کھڑ کی تک اس کے پیچھے چلی آئی تھیں ۔
رمضو سخت بد حواس تھا۔اس کے چہرے پر بارہ بج رہے تھے۔اس نے باور چی خانے سے جھانکا۔سیٹھ صاحب ابھی باہر نہیں آئے تھے ۔رمضو نے حواس بحال کیے اور دوسری چیزوں کے علاوہ ایک کباب تَل کر اور پلیٹ میں سجا کرٹرے میں رکھ دیا۔اتنی دیر میں سیٹھ صاحب اپنے کمرے سے باہر آگئے تھے اور اپنی کرسی کی طرف بڑھ رہے تھے ۔
رمضو دل ہی دل میں دعائیں پڑھتا کچن سے باہر نکا ،مگر اس نے چہرے ایسا بنا رکھا تھا ،جیسے کوئی بات نہ ہو ۔سیٹھ صاحب اپنی کرسی پر بیٹھ چکے تھے ۔رمضو نے ٹرے میں سے چائے ،سلائس ،مکھن اور آخر میں کباب کی پلیٹ سیٹھ صاحب کے آگے رکھی،انھوں نے سب چیزوں پر نظر دوڑائی۔رمضو دھما کے کا منتظر تھا ،مگر کچھ نہ ہوا،بلکہ سیٹھ صاحب بولے :”رمضو! اچھا ہوا تم انڈا نہیں لائے ،آج میری طبیعت کچھ خراب ہے ،یہ کتاب بھی واپس لے جاؤ۔
“
یہ کہہ کر انھوں نے سلائس اور چائے سے ناشتا شروع کردیا۔رمضو نے سکون کی گہری سانس لی ۔سیٹھ صاحب کا چھوٹا بیٹا حماد بھی موجود تھا ،بولا:”رمضو کا کا! آپ کچھ پریشان لگ رہے ہیں ؟“
”نہیں ،آپ کو کچھ چاہیے ؟“رمضو گھبرا کر بولا۔
”جی،وہ جیلی اُٹھا دیں ۔“حماد نے مسکرا کر کہا۔
رمضو نے جیلی دی اور کچن کی طرف بڑھ گیا۔
اگلے دن گھر میں دعوت تھی ۔رمضو بہت مصروف تھا۔پیاز کاٹتے ہوئے اس کی آنکھوں میں آنسو بہنے لگے ۔وہ جلدی جلدی ہاتھ چلا رہا تھا کہ کھڑکی کے باہر سے قیں قیں کی آوازیں آئیں ۔رمضو نے منہ بنایا اور کھڑ کی میں آگیا۔باہر بطخیں مٹی کر یدرہی تھیں ۔رمضو اکثر وہاں بچی کچی چیزیں پھینک دیا کرتا تھا ۔بطخیں اسے دیکھ کر زور زور سے آوازیں نکالنے لگیں ۔
رمضو نے غصے سے انھیں مکا دکھا یا اور چِلّا یا :”جاؤ یہاں سے بھا گو! آج تمھیں کھانے کو کچھ نہیں ملے گا۔بے وفا دوست سے سمجھ دار دشمن اچھا۔“
مگر بطخوں پر کوئی اثر نہ ہوا۔وہ اُدھر ہی گھومتی رہیں ۔رمضو نے چھری ہوا میں لہرا ئی اور بولا:”ایسا نہ ہو کہ کسی دن تمھارا قورمہ بنا کر مہمانوں کو کھِلا دوں ۔“
اس انو کھے خیال پر اس نے پھر اپنی پیٹھ ٹھوکنے کی کوشش کی اور اپنا کام کرنے لگا اسی دوران حماد باور چی خانے میں چلا آیا اور بولا:”کیا بات ہے ،آپ بہت غصے میں لگ رہے ہیں ؟“
”کچھ نہیں ،آپ جائیں ،اپنا کام کریں ۔
“
”میں نے کام کر لیا ہے ۔اب میرا دل جیلی کھانے کو چاہ رہا ہے ۔“
”ہر گز نہیں ،آپ کی امی نے مجھے منع کیاہے ۔زیادہ جیلی کھانے سے گلا خراب ہوجاتا ہے ۔“
”اوہ․․․․․․․میرا بہت دل چاہ رہا ہے ،ایک سلائس پر لگا کر دے دیں ۔“حماد معصومیت سے بولا۔
”آپ امی سے اجازت دلوادیں ،ضرور دے دوں گا۔“رمضو نے کہا اور اپنے کام میں لگ گیا۔
حمادو ہیں کھڑا تھا۔وہ کچھ سوچ رہا تھا ،پھر وہ بولا :”اچھا ایک بات سن لیں !“
”کیسی بات ؟“رمضو نے آنکھیں نکال کر پوچھا۔
”کل میں نے خواب دیکھا تھا ،مگر کوئی سننے کے لیے تیار نہیں۔“
”مجھے کوئی خواب نہیں سننا،کام کرنے دو۔“
مگر حماد نے خواب سنانا شروع کردیا ،بولا:“میں اوپر اپنے کمرے میں سورہا تھا کہ کھڑ کی سے بطخوں کے شور کرنے کی آوازیں آئیں۔
“
یہ سن کر رمضو کے کان کھڑے ہوگئے۔حماد نے بات جاری رکھی:”میں اُٹھ کر کھڑ کی میں آیا تو میں نے ایک عجیب منظر دیکھا ۔میں نے دیکھا کہ ایک آدمی لمبی باور چیوں والی ٹوپی پہنے بطخوں کے انڈے چرانے کی کوشش کررہا ہے ۔بطخیں اسے قریب آنے نہیں دے رہی تھیں ۔وہ غصے میں تھیں ۔میں دیکھتا رہا،آخر آدمی نے کوشش کرکے ایک انڈا اُٹھالیا،مگر ایک بطخ نے اسے زور سے کاٹا۔
اس نے چیخ ماری اور انڈا چھوڑ کر بھاگ گیا۔“
رمضو ایک ہاتھ میں چھری اور دوسرے میں پیاز پکڑ ے حیرت سے منھ کھولے کھڑا تھا۔
”یہ ․․․․․․یہ تم نے خواب میں دیکھا تھا؟“اس نے ہکلا کر پوچھا۔
”ہاں ،کیا ایسا حقیقت میں بھی ہو سکتا ہے ؟“حماد نے حیرت سے کہا۔
”نہیں ․․․․․نہیں بالکل نہیں ۔“رمضو گھبرا کر بولا۔
”مجھے اس آدمی کی شکل کچھ کچھ یاد ہے ،وہ ․․․․․“
”چھوڑ و بیٹا! اس خواب کا کسی سے ذکر نہیں کرنا۔“رمضو بات کا ٹ کر بولا۔
”چلیں نہیں کروں گا،اب میں جیلی والا سلائس لے سکتا ہوں ؟“
”نہیں ،ہاں ،ہاں کیوں نہیں ،یہ لو۔“رمضو بو کھلا کر بولا اور ایک سلائس پر جیلی لگا کر حماد کو دے دی ۔وہ مسکراتا ہوا وہاں سے چلا گیا۔
”اوہ ،یہ بڑی گڑ بڑ ہو گئی۔یہ بات کسی کو پتا نہیں چلنی چاہیے۔“وہ بڑ بڑا رہا تھا۔ساتھ ہی کام بھی کررہا تھا ،اچانک اس کے منھ سے چیخ نکل گئی۔اس نے گرم پتیلا بغیر کپڑے کے اُٹھانے کی کوشش کی تھی۔وہ اُچھل اُچھل کر ہاتھوں پر پھونکیں مارنے لگا۔اس دوران باہر سے بیگم صاحبہ کی آواز آئی:”رمضو! دعوت کی تیار ٹھیک چل رہی ہے؟“
وہ کچن کے دروازے پر چلی آئیں۔
”جی بیگم صاحبہ“رمضو تیزی سے بولا۔
”جلدی کرو ،ہر چیزوقت پر تیار ہونی چاہیے۔آج بہت اہم مہمان آرہے ہیں ۔“
”جی ،آپ فکر نہ کریں۔“رمضو بولا اور جلدی جلدی کام کرنے لگا۔
دو پہر کو حماد پھر کچن میں موجود تھا۔رمضو کو پھر جیلی والا سلائس دینا پڑا۔وہ سوچ رہا تھا،یہ بات ٹھیک نہیں ،مجھے اس کا حل نکالنا ہوگا۔
شا م تک اس نے تمام کھانے تیار کرلیے۔ جب وہ تھک کر آرام سے بیٹھ گیا تو اس نے اس مسئلے پر سوچنا شروع کیا۔آخر اس نتیجے پر پہنچا کہ وہ اگر چہ بڑی مشکل میں پھنس گیا ہے ،مگر کوئی غلط کام نہیں کرے گا،چاہے اس کی ملازمت ختم ہی کیوں نہ ہوجائے۔یہ سوچ کر وہ مطمئن ہو گیا۔
اسی وقت حماد کچن میں آگیا اور بولا:”رمضو کا کا! آج کا آخری سلائس اور دے دیں۔
“
رمضو نفی میں سر ہلاتے ہوئے بولا :”نہیں ،اب آپ کو سلائس نہیں ملے گا۔“
”کیوں ؟ایسا نہ ہو ،مجھے اس آدمی کی شکل یاد آجائے ۔“
”میاں ! آپ کو اس کی شکل اچھی طرح یاد ہے ،آپ نے یہ سب حقیقت میں دیکھا تھا ۔چائیے ،سب کو بتادیں ۔میں ایک اُصول پر ست آدمی ہوں ۔“
حماد نے منھ بنا کر اسے دیکھا اور باہر نکل گیا۔
”اونہہ ،بڑے آئے میری شکایت کرنے والے ،چلو میاں! دیکھا جائے گا۔
“یہ کہہ کر وہ دونوں پاؤں پھیلا کر بیٹھ گیا۔
اگلے دن چھٹی تھی ۔سب گھر پر موجود تھے ۔رمضو نے بے دلی سے ناشتا تیار کیا ،پھر باورچی خانے میں آگیا ۔وہ پریشان نظر آرہا تھا ۔کچھ دیر بعد سب گھر والے نشست گاہ میں بیٹھے باتیں کررہے تھے تور مضو کو بلایا گیا ۔حماد نے آکر خبر دی ۔وہ مسکرارہا تھا۔رمضو بھاری قدموں سے چلتا سیٹھ صاحب کے پاس گیا ۔
وہ بولے:”ہاں میاں رمضو! کیا ہورہا ہے ،تمھیں کام میں کوئی مشکل تو نہیں ہورہی؟“
”نہیں جی،سب ٹھیک ہے ۔“رمضو نے دھیمی آواز میں جواب دیا۔
”بھئی ،کل تم نے بہت مزے دار کھانا پکایا۔مہمانوں نے بہت تعریف کی۔ہم تمھارے کام سے بہت خوش ہیں ۔یہ لو اپنا انعام ۔“سیٹھ صاحب نے پانچ سوکانوٹ اس کی طرف بڑھایا۔
رمضو حیرت سے ہکا بکا انھیں دیکھ رہا تھا۔
”رمضو کا کا! کہاں کھو گئے؟پایا کچھ کہہ رہے ہیں ۔“حماد شوخی سے بولا۔
رمضو چونک کر آگے بڑھا اور جلدی جلدی ان کا شکریہ ادا کرنے لگا۔پھر وہ سب سے نظریں چرائے باورچی خانے میں آگیا ۔اس کی آنکھوں میں نمی آگئی تھی ۔کچھ دیر بعد حماد بھی وہیں آگیا۔رمضو سوچ میں گم بیٹھا تھا ،اسے دیکھ کر چونک گیا۔
وہ بولا:” آپ کیا سمجھ رہے تھے میں آپ کی چغلی کروں گا۔نہیں میری ٹیچر نے بتا یا تھا کہ چغلی کرنا بُری بات ہے اور جس طرح میں نے آپ سے سلائس لے کر کھائے وہ بھی غلط بات ہے ۔مجھے ایسا نہیں کرنا چاہیے تھا ،مگر کیا کروں ،مجھے جیلی بہت پسند ہے۔“
رمضو بھرائی ہوئی آواز میں بولا:”حمادمیاں ! آپ بہت اچھے بچے ہیں ۔“"
بھیا کا روزہ - تحریر نمبر 1256,"اچھا تو بھائی جان! آپ کو معلوم ہے کہ کل پہلا روزہ ہے۔ باجی ثریا نے شرارت کے لہجے میں کہا۔
لو! یہ بھی کوئی بھولنے کی بات ہے۔ بھیا بولے۔
لیکن بھیا! آپ تو ہر سال بھول جاتے ہیں۔ طاہر بولا۔
کیسے ؟
پورے تیس کے تیس روزے رکھ کر۔ نجمہ مسکراتے ہوئے بولی۔
اوں ! یہ بات ہے …. تم سب بہن بھائی مل کر میرا مذاق اڑا رہے ہو…. لیکن میں تم کو بتائے دیتا ہوں کہ اب کی دفعہ میں تیس کے اکتیس روزے نہ رکھوں تو میرا نام سلیم نہیں۔
بھائی جان! نجمہ بولی۔ تو اب کی دفعہ آپ عید کے دن بھی روزہ رکھیں گے ؟
اس پر ہم سب مسکرا پڑے اور بھیا کھسیانے ہو کر باہر نکل گئے۔
سحری کے وقت ہم سب بھیا کو جگانے گئے تو معلوم ہوا کہ بھیا نے سحری کھا لی ہے …. امی سے پوچھا تو وہ بولیں۔
(جاری ہے)
سلیم کو جگایا تو تھا۔ سحری بھی کھا چکا ہے۔ لیکن کہتا تھا کہ پرویز، طاہر، نجمہ اور ثریا کو صرف یہی ہی بتایا کہ سلیم نے سحری نہیں کھائی۔
وہ آٹھ پہر کا روزہ رکھے گا۔
صبح سات بجے کے قریب ہم مولوی صاحب سے قرآن مجید کا سبق پڑھ رہے تھے کہ بھیا سلیم بھی منہ لٹکائے اندر داخل ہوئے۔
سلیم میاں روزہ رکھا ہے ؟ مولوی صاحب نے بھیا سے پوچھا۔
ہاں ! رکھا تو ہے …. لیکن آٹھ پہر کا طاہر نے مولوی صاحب کی بات کا جواب دیا۔
کیوں ؟
تاکہ تیس روزے پندرہ دنوں میں پورے ہو جائیں۔
نجمہ مسکراتے ہوئے بولی۔
مولوی صاحب نے قہقہہ لگایا اور بھیا چیخ کر بولے۔
مولوی صاحب آپ بھی ان کے ساتھ مل کر میرا مذاق اڑا رہے ہیں۔ میں روزے سے ہوں۔ نہیں تو ان کو بتا دیتا۔ اتنا کہہ کر بھیا باہر نکل گئے۔
مولوی صاحب کے جانے کے بعد نجمہ بولی۔ مجھے تو بھیا کے روزے پر کچھ شک معلوم ہوتا ہے۔ ہم نے اس کی تائید کی۔
لیکن یہ کیسے معلوم ہو کر بھیا روزے سے ہیں۔
میں بولا۔
وہ ترکیب نہ کریں ؟ طاہر بولا۔
کونسی؟ باجی بولیں۔
وہی جو پچھلے سال آپ سے کی تھی۔
ٹھیک ہے۔ نجمہ بولی اور ہم بازار کی طرف چل دیے۔
یہ پھل اور مٹھائی کہاں سے آئے ہیں میرے کمرے میں ؟ بھیا کمرے میں داخل ہو کر بولے۔
آپ کے دوست حمید دے گئے ہیں اور کہہ گئے ہیں کہ ہم ابھی آتے ہیں۔ میں بولا۔
بہتر اب تم جاؤ۔
حمید آئیں تو انہیں اندر بھیج دینا۔
دروازہ کھولو سلیم! طاہر اپنی آواز بدلتے ہوئے بولا۔
کون ہے ؟ بھیا اندر سے بولے۔
میں ہوں حمید۔
اچھا حمید! تم آ گئے ؟ ذرا آہستہ بولو بھائی! میں دروازہ کھولے دیتا ہوں۔ ادھر ادھر دیکھو کہیں کوئی چھپا تو نہیں !
کوئی نہیں۔ دروازہ کھولو۔
دروازہ کھلتے ہی ہم سب اندر گھس گئے۔ بھیا کی طرف دیکھا تو وہ منہ میں لڈو رکھے منہ بند کیے کھڑے تھے۔
کیا ہو رہا تھا بھائی جان! طاہر بولا۔
کچھ نہیں ! لڈو کھا رہے تھے۔ باجی بولیں۔
نہیں ! نجمہ بولی۔ میں بتاتی ہوں۔ بھیا روزے کو دو حصوں میں تقسیم کر رہے تھے۔
وہ کیوں ؟ میں بولا۔
تاکہ تیس روزے پندرہ دنوں میں پورے ہو جائیں۔"
میان پوترو! - تحریر نمبر 1219,"حامد مشہور
”میان پوترو! چھورچھے لگن ․․․․․میان پوترو! چھورچھے لگن۔“
سرد رات کو یہ سر سر اتی ہوئی آواز اُبھری تو ننھا عزیر ڈر کر لحاف میں چھُپ گیا اور دادو کے ساتھ لیٹ گیا ۔دادو نے ڈانت کر کہا :”اے شیطان کی بچی ! کیوں بچوں کو ڈراتی ہے ؟“
کشمیر میں سر ما کی چھٹیاں ہو چکی تھیں ۔گھر کے سب لوگ دوسرے شہر ایک شادی پر گئے تھے اور بچوں کو اپنی دادی کے پاس چھوڑگئے تھے ،جنھیں سب دادو کہتے تھے ۔
چھوٹے بچے دادو کے کمرے میں موٹی دریوں پر گدے بچھا کر ،لحافوں میں لیٹے ہوئے تھے ۔جب کہ لڑکے اپنے چچا صادق کے پاس بیٹھک میں سورہے تھے ۔
نکہت نے اپنی دادی سے پوچھا :”دادو ! یہ میان پوترو کا قصہ ہے کیا ؟“
دادو نے بتا نا شروع کیا :”میان پوترو کی کہانی بڑی پُرانی ہے ۔
(جاری ہے)
میں نے اپنی پر دادی اور انھوں نے اپنی دادی سے یہ سنی تھی ۔
آج کل بہت عرصے بعد پھر کشمیر میں یہ بات اُڑی ہے کہ خبیث رُوح میان پوترو رات کو سنسان گلیوں میں چکر لگاتی ہے اور زور زور سے پکارتی ہے :”میان پوترو ! چھور چھے لگن ․․․․․
میان پوترو ! چھورچھے لگن۔
کشمیری زبان میں میان کا مطلب ہے ،میرے اور پوترو کے معنی ہے بچو !․․․․․․․اسی طرح چھورچھے کا مطلب ہے سردی اور لگن کے معنی ہے ،لگتی ہے ۔
تو میان پوترو! چھور چھے لگن کا مفہوم ہوا :”میرے بچو! مجھے سر دی لگتی ہے ۔“
عزیر لحاف سے ذرا اور اوپر ہو کر بولا :”چڑیل کو بھی سردی لگتی ہے ؟․․․․․․․وہ تو ہوائی چیز ہوتی ہے ۔“
دادو ،منے کی اس نکتہ دانی پر ہنس دیں ،مگر اپنی بات جاری رکھی:”سب کہتے کہ رات کو میان پوترو چڑیل کشمیر میں گھومتی ہے ۔لوگ اس سے ڈرتے تھے ۔
وہ کبھی ایک گلی میں آواز دیتی تو صبح یہ واقعہ پچاس محلوں میں گونج جاتا تھا ۔جو لوگ کشمیر سے باہر چلے گئے ،وہ اپنے ساتھ یہ کہانی بھی لے گئے۔وقت گزرتا رہا ،نسلیں کشمیر میں پیدا ہو کر ختم ہوتی رہیں اور میان پوترو آہستہ ہستہ کشمیر کی تاریخ کا ایک حصہ بن گئی ۔“
عادل دسویں جماعت میں پڑھتا تھا ۔وہ بھی دادی کے کمرے میں آگیا تھا ۔اس نے یہ بات سنی تو سوال کیا :”دادو ! واقعات دو طرح کے ہوتے ہیں ،ایک تو آنکھوں دیکھے اور دوسرے سنے سنائے ۔
اس میان پوترو کو کسی نے کبھی دیکھا بھی ہے یا سینہ بہ سینہ روایت ہی چل رہی ہے؟“
دادو نے پہلو بدل کر اپنی کمرکے پیچھے ایک گاؤ تکیہ رکھتے ہو ئے کہا:”دیکھنے کے بھی واقعات ہوئے ہیں ۔اللہ بخشے تمھارے دادا کو ․․․․․․ہماری شادی کے چند دن بعد آدھی رات کو اُن کی گھوڑی بلبلا نے اور رسّا تڑوانے لگی ۔ہماری آنکھ کھل گئی ۔تمھارے دادا دیر تک گھوڑی کو پُچکا رتے رہے ،تب وہ پُر سکون ہوئی۔
انھوں نے بتا یا کہ گھوڑی کسی بدرُوح سے ڈری تھی۔میان پوترو گلی میں سے جیختے ہوئے گزر چکی تھی ۔لوگوں نے چھپ کے دیکھا تھا ۔“
عادل نے کہا:”مگر یہ تو سنی سنائی میں آگیا ۔دادا نے دیکھا تو نہیں تھا ؟“
ان کے جواب دینے سے پہلے عالیہ نے ایک اور سوال اُٹھایا :”دادو ! یہ میان پوترو صرف سردیوں میں ہی کیوں دھا وابولتی ہے ؟“
انھوں نے کہا :”اصل شے ہے سناٹا ۔
وہ لوگوں کو سناٹے میں ڈراتی ہے۔سردیوں میں رات کو سناٹا بہت ہوتا ہے ۔لوگ دودو کمبل جوڑ کر ان میں دُبکے ہوتے ہیں ۔وہ اس آواز پر بہت خوف کھاتے ہیں ۔
نکہت نے اپنا لحاف اپنے گرد لپیٹتے ہوئے کہا:”اُس کا نام ہم نے زبردستی میان پوترورکھ لیا ہے ۔پتا نہیں کیا نام ہو گا بے چار ی کا ۔“
عادل نے مسکرا کر اس کی طرف دیکھا اور کہا :”نکہت ۔
“
سب ہنس دیے تو عادل نے اضافہ کیا:”نکہت ابھی اپنے بال کھلے چھوڑدے تو آپ سب بھی پکار اُٹھیں گے،میان پوترو۔“
نکہت نے دانت پیسے :”عادل کے بچے ! یہ مذاق بھی اُدھار رہا۔“
دادو نے اعلان کیا:”محفل برخاست ،سب سونے کی تیاری کرو۔“
عادل وہاں سے سیدھا چچا کے پاس بیٹھک میں پہنچا ۔وہ اپنے بستے بستر میں کافی دیر تک میان پوترو کی حقیقت کے بارے سوچتا رہا ۔
#․․․․․․#․․․․․․#
آدھی رات کا وقت تھا ۔عادل کو نکہت کی آواز سنائی دی ،جو خوف سے لرز رہی تھی ۔”عادل عادل! میاں پوترو گلی میں آگئی ہے ۔“
عادل بجلی کی طرح اُٹھ بیٹھا۔پھر اُسے یاد آیا کہ نکہت شاید اُس سے اپنی چھیڑ کا بدلہ لینا چاہ رہی ہے ۔وہ کروٹ بدل کر بولا:”کیوں ڈرانے چلی آئی ؟“
نکہت نے اپنی بات پر زور دے کر کہا :”سچ عادل !“
اس وقت گلی میں سے ایک لرزتی ،مگر واضح آواز اُبھری :”میان پوترو! چھور چھے لگن ․․․․․میان پوترو! چھور چھے لگن ۔
“
عادل کی نیند اُڑ گئی ۔وہ اپنی رضائی دور پھینک کر ،اس کھڑ کی کی طرف لپکا ،جہاں سے ساری گلی نظر آتی تھی ،کیوں کہ گلی ٹیڑھی تھی ۔نکہت نے جب اُسے کھڑ کی کھولتے دیکھا تو وہ خوف سے دُہری ہو گئی ۔وہ گھٹی گھٹی چیخیں نکالتی وہاں سے دادو کے کمرے میں چلی گئی ۔عادل نے ایک جھٹکے سے کھڑ کی کھول دی اور شدید سرد ہوا کا ایک جھونکا اندر آگیا ۔
گلی میں سناٹا تھا ۔کہیں اندھیر اتھا اور کہیں برقی روشنی ٹمٹمارہی تھی ۔سردہوا پتوں کو اِدھر اُدھر اُڑا رہی تھی ۔ان پتوں کے بیچ ایک عورت سر جھکائے آہستہ آہستہ جارہی تھی ۔اُس نے سیاہ لباس پہن رکھا تھا ۔چادر میں اُس کا چہر چھپا ہوا تھا ۔اُس کا جھکا ہوا جسم ظاہر کررہا تھا کہ وہ ایک بڑھیا تھی ۔اُس کے ہاتھ میں ایک لالٹین بھی روشن تھی ۔
وہ ایک لرزتی ،مگر تیزآواز میں پُکاررہی تھی :”میان پوترو ! چھورچھے لگن․․․․․․میان پوترو ! چھورچھے لگن۔“
پہلے تو عادل کے ذہن میں آیا کہ وہ بھی اُسے جواب میں آواز دے ۔پھر اُس نے اپنا ارادہ ترک کر دیا ۔اُس نے اپنے چچا کو جھنجوڑ کر انھیں صورتِ حال سے آگاہ کیا ۔انھوں نے بھی گلی میں جاتی اس بڑھیا کا جائزہ لیا ،جواب ان کے گھر سے آگے جا چکی تھی ۔
”چچاجی! اس کی حقیقت معلوم کرنی ہے ؟اور کہاں جاتی ہے ؟“
”میں بھی یہی چاہتا ہوں ۔“چچا اپنا اوورکوٹ پہنتے ہوئے بولے:”ہمارے پاس تیاری کے لیے زیادہ وقت نہیں ۔“
جلد ہی وہ دونوں گھر سے باہر نکل گئے ۔عادل کے ہاتھ میں کلہاڑی تھی اور چچا نے بھری ہوئی بندوق اُٹھار کھی تھی۔
وہ بڑھیا اب گلی کے کونے سے دوسرے طر ف مڑ رہی تھی ۔
وہ دونوں اِحتیاط سے تیز تیز چلتے ہوئے اُس کے قریب پہنچے،تا کہ وہ نظروں سے اُوجھل نہ ہو جائے ۔ہر طرف ہُو کا عالم تھا ۔ایک کُتّا دور کہیں بھونک رہا تھا ۔پھر بڑھیا کی دُکھی صدا سنائی دی :”میان پوترو! چھورچھے لگن․․․․․میان پوتر! چھورچھے لگن۔“
اس پر شدید سرد ہوا سے اُڑتے پتّے ماحول کو یوں پُراسرار بنا رہے تھے ۔وہ بڑھیا تیسری گلی میں پہنچ چکی تھی ،مگر کوئی باہر نہیں نکلا تھا ۔
اس وقت لوگ سو رہے تھے اور باقی ڈرے ہوئے تھے ۔گلی کے آخر پر بڑھیانے جنگل کی راہ لی ۔وہ پگ ڈنڈی پر سے اپنے اُس مکان تک جا پہنچی ،جوذرا اونچی جگہ پر بنا ہوا تھا ۔پھر وہ اس مکان میں غائب ہو گئی۔
وہ دونوں اس مکان تک جا پہنچے ۔چچا نے اپنے کوٹ میں سے ٹارچ نکال کر گردو پیش کا جائزہ لیا ۔مکان کے گرد میدان میں کٹے ہوئے درخت پڑے تھے ۔چچا کے اشارے پر ،عادل نے آگے بڑھ کر مکان کے مرکزی دروازے پر دستک دی ۔
”کون ہے ؟“وہ بڑھیا بولی ۔
”ہم آپ کی مدد کرنے آئے ہیں اماں سکینہ ! دروازہ کھولیں ۔“چچا نے کہا تو عادل نے حیران ہو کر انھیں دیکھا ۔چچا اس بڑھیا سے واقف تھے۔
پھر دروازہ کھلا ۔اماں سکینہ کے ہاتھ میں لالٹین تھی ۔وہ بولیں :”اندر آجاؤ۔“
اندر جاتے ہی چچا بولے :”آپ کا بیٹا سرفراز کہا ں ہے ؟“
سرفراز چچا کا دوست تھا ،جو اچانک غائب ہو گیا تھا ۔
جواب ملا :”وہ جیل میں ہے۔“
عادل ایک بار پھر حیران ہوا تو چچا نے اسے بتا یا کہ وہ انھیں اچھی طرح جانتے ہیں ۔
اماں نے ان دونوں کو ایک چھوٹے کمرے میں اپنے سامنے ایک چوکی پر بٹھا یا ۔اماں نے چچا سے کہا :”بیٹے ! تم تو جانتے ہی ہو کہ ہم اس علاقے میں دس سال پہلے کا رو بار کرنے آئے تھے ۔سوکھے درختوں سے بھرازمین کا یہ قطعہ ہم نے اپنی تین نسلوں کی کل پونجی جمع کرکے چودھری بہاول سے خریدا تھا ۔
چودھری بہاول لکڑی کا مظاہر بہت بڑا تاجر ہے، لیکن حقیقت وہ اتک اسمگر ہے۔وہ پہلے ہم سے لکڑی خرید تا رہا ۔پھر اُس نے محسوس کیا کہ قطعہ بیچ کر اُس نے غلطی کی ہے تو وہ یہ جگہ واپس مانگنے لگا۔اُس کے بے حد اصرار پر بھی ہم نے اسے یہ جگہ دینے سے انکار کیا۔آخر اُس نے پچھلے ماہ زبردستی میدان اور ہماری لکڑی پر قبضہ کر لیا۔سر فراز کوجھوٹے مقدمے میں جیل بھیجا اور میں کچھ نہ کر سکی ۔
“
عادل نے کہا:”کیوں ،آپ کے پاس اس جگہ کی خرید کے کاغذات تو ہوں گے ؟“
”بد قسمتی سے کاغذات مجھے نہیں مل رہے۔چودھری بہاول بہت ہی امیر ،بارسوخ اور طاقت ورشخص ہے ۔پالتو کُتّے اور خوں خوار مسلح محافظ اس وقت بھی اس کے بنگلے کے گرد پہرا دیتے ہیں ۔میں اس کا کچھ نہ بگاڑ سکی ۔وہ لوگوں کو خرید کر اپنے خلاف ثبوت مٹا دیتا ہے۔
“
”میں میان پوترو کے بارے اتنا ہی جانتی ہوں جتنا تمھیں معلوم ہے ۔مجھے آج رات سردی بہت لگ رہی تھی ۔میں نے پہلی بارگلیوں کا چکر لگا یا کہ لوگ شاید جمع ہو جائیں اور میں انھیں اپنی کہانی سنا سکوں او ر کوئی حل نکل سکے۔“
چچا نے کہا:”ہم آپ کی مدد کریں گے اور چودھری بہاول گھٹنے ٹیکے گا ،ان شاء اللہ ۔“
#․․․․․․․․#․․․․․․․․#
چچا صحافی تھے ۔
ٹی وی چینلز ،ریڈیو ،اخبارات اور رسائل کے نمایندے تازہ سے تازہ تر خبر کے لیے اُمڈ آتے تھے ۔ہمارے خاندان کا ہر فرد اپنے جاننے والوں اور اُن کے بھی جاننے والوں کو ساتھ لے آیا تھا۔بہاول کے مخالفین کو بھی جمع کر لیا گیا تھا ۔ہجوم دیکھ کر کچھ لوگ اور بھی شامل ہو گئے تھے ۔آواز بلند کرنے کی ہر ممکن کوشش کی گئی تو بات بھی بہت اوپر تک چلی گئی ۔سر فراز جیل سے رہا ہوا۔یوں کئی مظلوم افراد کو بھی بہاول کے ظلم کے خلاف مقدمات درج کرانے کا موقع مل گیا۔چودھری بہاول ڈر کرراتوں رات کشمیر کے برف پوش پہاڑ پھلانگ کر ملک سے ہی بھاگ نکلا ،جسے بین الاقوامی پولیس کے ذریعے گرفتار کر لیا گیا۔"
الہٰ دین کے جن کا زوال - تحریر نمبر 1144,"الہٰ دین کا چراغ نسل در نسل ہوتا ہوا جب الہٰ دین ہفتم کے ہاتھ آیا (جو ایک سیدھا سادہ انسان تھا) تو اس نے باپ کی وفات کے اگلے ہی روز چراغ زمین پر رگڑا، جس سے فضا میں دھواں پھیل گیا اور پھر اس دھویں میں سے ان کا خاندانی جن خوف ناک قہقہے لگاتا ہوا نمودار ہوا۔ اس کے بازو مشرق اور مغرب میں پھیلے ہوئے تھے اور قد آسمان سے باتیں کر رہا تھا۔ جب یہ دھواں چھٹا اور اس قوی ہیکل جن کی دہلا دینے والی آواز فضا میں گونجی : ” کیا حکم ہے میرے آقا؟“ تو الہٰ دین ہفتم نے ایک نظر اسے دیکھا اور پھر کہا : ” ذرا دوڑ کر نکر والی دکان سے میرے لیے ایک سانچی پان لاﺅ۔
“ جن کو اپنے نئے آقا کے اس حکم کی تعمیل میں بڑی شرم محسوس ہوئی، مگر اس نے تعمیل کی اور دوبارہ ہاتھ باندھ کر گھڑا ہو گیا۔ الہ دین نے اسے حکم کا منتظر پایا تو کہا: ” نہانا چاہتا ہوں، بالٹی اٹھاﺅ اور سرکاری نلکے سے پانی بھر کر اسے صحن میں رکھ دو۔
(جاری ہے)
“ جن کو اگر چہ ایک بار پھر بڑی سبکی محسوس ہوئی ، مگر اس نے ” جو حکم میرے آقا“ کہا اور غائب ہو گیا۔
نہانے سے فراغت پا کر الہ دین نے ایک بار پھر چراغ رگڑا، جس پر ایک گڑگڑاہٹ سنائی دی اور خوف ناک قہقہے لگاتا ہوا جن نمودار ہوا۔ اس نے جھُک کر کہا:” کیا حکم ہے میرے آقا؟“ الہٰ دین نے کہا: ” بازار سے سبزی وغیرہ لے کر آﺅ اور میرے لیے جلدی سے کھانا تیار کرو، مجھے بڑی بھوک لگی ہے۔“ یہ سن کر جن بہت شرمسار ہوا اور گردن جھکا کر بازار کی طرف چل پڑا۔
کھانا وغیرہ کھا کر الہٰ دین نے ایک بار پھر چراغ رگڑا،جس پر جن ایک کھسیانی ہنسی ہنستا ہوا نمودار ہوا اور ہاتھ باندھ کر کھڑا ہوگیا۔ الہٰ دین نے حکم دیا کہ ہمسایوں سے تھوڑی سی پتّی مانگ کر لاﺅ اور چائے بناﺅ۔“ یہ سن کر پسینے کے قطرے جن کی پیشانی پر نمودار ہوئے ، جو اس نے فوراََ ہاتھ سے پونچھ ڈالے اور بادل نخواستہ حکم کی تعمیل میں مشغول ہوگیا۔
پھر یوں ہوا کہ دن مہینے اور سال گر تے گئے اور وہ اپنے آقا کی خدمت میں اسی طرح مشغول رہا۔ اس کے کپڑے دھوتا، استری کرتا، جوتے پالش کرتا، برتن مانجھتا اور نکڑ کی دکان سے اس کے لیے پان اور سگریٹ خرید کر لاتا اور پھر اس کی نظروں سے اوجھل ہو جاتا۔ اس دوران جن میں ایک تبدیلی رونما ہوئی، اس کی جسامت پہلے سے بہت کم ہوگئی۔ اس کا قد بھی کھٹتا چلا گیا اور اس کے قہقہوں کی گونج بھی مدھم پڑگئی۔
ایک تبدیلی اس میں یہ رونما ہوئی کہ الہٰ دین کے چراغ رگڑنے پر وہ کاندھے پر رومال رکھے نمودار ہوتا اور ” کیا حکم ہے میرے آقا“ کے بجائے ”کیا حکم ہے صاحب جی“ کہتا ۔ یہ جن آہستہ آہستہ اپنی پہچان بھولتا جا رہا تھا۔ 
سو الہٰ دین کے اس جن کی نقاہت اب روز بروز بڑھتی جا رہی تھی، حتیٰ کہ ایک وقت آیا کہ اس کا قد گھٹتے گھٹتے اپنے آقا کے قد کے برابر ہو گیا۔
اس کے بازو اب مشرق اور مغرب میں پھیلے ہوئے نہیں تھے، بلکہ وہ سکڑ کر اپنے آقا جتنا ہی رہ گیا۔ رفتہ رفتہ اس کی کمر میں درد ہونے لگا اور پٹھّے درد کرنے لگے، جس کے لیے وہ باقاعدگی سے ” سربیکس ٹی“ کھانے لگا، تاہم وہ اب بھی اپنے ” صاحب جی“ کی خدمت میں ہمہ تن مشغول رہتا ۔ 
اب وہ پہلے جیسا کرّوفروالا جن نہیں تھا، بلکہ وہ اپنی شناخت تک بھُول گیا تھا۔
سو اب اسے بلانے کے لیے چراغ رگڑنے کی ضرورت نہ تھی۔ وہ کاندھے پر رومال رکھے، دھوتی اور بنیان پہنے ایسے ہی سب کی نظروں کے سامنے پڑا رہتا ۔اس کا قد الہٰ دین کے قد سے بھی چھوٹا ہو گیا تھا۔ جناں چہ اب الہٰ دین نے اسے بلانا ہوتا تو وہ اسے” اوئے چھوٹے! ادھر آﺅ“ کہ کر آواز دیتا۔ ایک دن اس نے الہٰ دین سے کہا: ” صاحب جی ! اگر آپ اجازت دین تو میں کہیں اور کام تلاش کر لوں۔
آپ کو جو تنخواہ ملتی ہے ، اس میں آپ کا اپنا گزارا بھی نہیں ہوتا۔“ الہٰ دین یہ سن ک جھینپ گیا اور پھر اس نے رضا مندی کے اظہار کے لیے ہولے سے اپنی گردن ہلائی۔
سو یہ جن آج کل بابو ہوٹل میں ملازم ہے اور ”چھوٹے اوئے“ کی آواز سن کر تھکے تھکے قدموں کے ساتھ ایک میز سے دوسری میز کی طرف جاتا ہے۔ کبھی کبھی اسے اپنا ماضی یاد آتا ہے تو اس کی آنکھیں بھر آتی ہیں۔
مشرق اور مغرب میں پھیلے ہوئے بازواور آسمان سے باتیں کرتا ہوا قد ۔ بڑے بڑے بادشاہوں کے محلّات کو اپنی ہتھیلی پر اُٹھا لینے والاجن ، دوبارہ جن کے روپ میں آنے کے لیے اپنی تمام قوتیں مجتمع کرتا ہے ، مگر اپنی اس تمام تر کوشش کے نتیجے میں وہ سگریٹ کے دھویں جتنے مرغولے میں سے اپنی دکھتی کمر پر ہاتھ رکھے نمودار ہوتا ہے۔ اس پر وہ مارے ندامت کے سر جھکا لیتا ہے اور ہولے سے کہتا ہے: ” میں بڑے کرّوفر والا جن تھا، مگر میرے آقاﺅں نے مجھے کم زور کر دیا۔“ پھر ایک دم سے خوف زدہ ہو کر وہ اِدھر اُدھر دیکھنے لگتا ہے کہ کہیں کسی نے یہ سن تو نہیں لیا کہ وہ کبھی بڑے کرّوفر والا جن تھا۔"
ڈاکٹر کمال کا ٹیلیفون - تحریر نمبر 1141,"تاجور نجیب آبادی:
ڈاکٹر کمال الدین نے خدا خدا کر کے نوسال میں ایم۔ بی ۔ بی ایس کا امتحان پاس کیا۔یوں تو میڈیکل کالج کا کورس پانچ سال کا ہے ، مگر ہے بڑا سخت کورس، کمال الدین دماغ کے کچھ گٹھل تھے۔ انہوں نے نو سال لگ کر یہ آخری امتحان پاس کر کے اس مصیبت سے پیچھا چھڑا یا۔اب فکرپڑی کمانے کی، آدمی تھے چلتے پر زے، سوچا کہ تاجروں کے محلے میں بڑا سا مکان کرائے پر لے کر کام شروع کیا جائے تاکہ امیر بیماروں کی آمدروفت ہونے لگے۔
چنانچہ ایک بہت شان دار مکان کرائے پر لیا گیا۔اُسے خوب سجایا گیا ، رنگ برنگی شیشیوں میں الابلا ھر کے الماری سجادی گئی، اور نام چارے کو اپنے چھوٹے بھائی کو کمپاوٴنڈر کے طور پر رکھ لیا گیا۔یہ مکان امیر لوگوں ل کے محلے میں تھا اسی لیے نمائشی انداز میں جی لگا کر سجایا گیا تھا مگر ایک کسر رہ گئی تھی اس میں ٹیلیفون نہ تھا ۔
(جاری ہے)
آپ جانتے ہیں آج بڑے بڑے ڈاکٹروں کا اس کے بغیر کام نہیں چل سکتا۔
چنانچہ کمال الدین نے دوڑ دھوپ کر کے فون کی بھی منظوری لے لی۔ ٹیلیفون آگیا مگر ابی کنیکشن نہیں ملا تھا کنیکشن دینے کے لیے ٹیلیفون کے دفتر کا مستری آیا ڈاکٹر صاحب اس وقت اندر بیٹھے تھے انہوں نے مستری کو اندر آتا دیکھ کر، یہ گمان کر لیا کہ کوئی مریض پھنسا ہے ۔ اس پر اپنا رعب جمانا ضرور ی ہے مستری کو کرسی پر بیٹھ جانے کا اشارہ کر کے آپ نے ریسیور اٹھایا، اور پے کنکشن کے فون پر باتیں شروع کر دیں اور آپ ہی فرضی سوالوں کے جواب دینے ل گے۔
جی ہاں میں ڈاکٹر کمال الدین ہوں۔
اور سر ابراہیم :السلام و علیکم۔ نواب صاحب میں اپنے مطلب میں تھا ، نہیں۔ کرنل ہاکسر بیمار ہیں۔ انہوں نے طلب کیا تھا ۔ ابھی ابھی وہاں سے آرہا ہوں۔
اچھا، اچھا آپ کی طبیعت بھی خراب ہے ۔۔؟ لیکن چھ بجے سے پہلے تو میں حاضر نہ ہو سکوں گا۔ اب تو میں کرنل باٹ کو دیکھنے چھاوٴنی جا رہا ہوں۔
ہاں ہاں اُنہیں جگر کی کچھ شکایت ہے، کرنل باٹ کو دیکھ کرپھر سربرہان کے ہاں جاوٴں گا۔
جی ؟ جی ہاں ، جی ہاں۔ان کی طبیعت کچھ ناساز ہے ان کی کوٹھی سے فون پر فون آرہے ہیں۔ مگر کیا کروں مجبور ہوں وعدہ خلافی بھی تو نہیں کر سکتا۔
کیا فرمایا؟۔۔ وہاں سے پھر کہاں جانا ہے؟۔۔ یہ نہ پوچھئے، ڈاکٹروں کی زندگی بھی بڑی مصروف زندگی ہوتی ہے۔۔ ہاں عرض تو کر رہا ہوں۔
سربرہان کو دیکھ کر پھر وزیراعظم صاحب کی کوٹھی جاوٴں گا۔ اُن کا کوئی دوست مجھ سے علاج کرانے کی خاطر کئی دن سے اُن کے گاوٴں سے آیا ہوا ہے۔
قبلہ یہ سب کچھ صحیح ، مگر یہ ہمارا کام ہی کچھ ایسا ہے کہ کسی کو انکار نہیں کر سکتے۔ کوئی بلاتا ہے تو جانا ہی پڑتا ہے۔۔۔جی؟۔۔۔ کیا فرمایا؟ نو بجے رات ؟ بالکل ٹھیک مجھے بھی یہی ٹائم سوٹ کرے گا۔ کیونکہ پونے دس بجے رات کا وقت علاء الدین صاحب سپرنٹنڈنٹ پولیس کے لیے مقرر ہے ان کی ناک میں پھر غدود اُبھرآئے ہیں۔
ڈاکٹر کمال یہ فرضی باتیں اس لیے کر رہے تھے کہ آنے والا نووارد بیمار رعوب میں آجائے گا اور اُنہیں معقول فیس اس سے وصول ہو جائے گی چنانچہ بے کرنٹ کے فون پر گپیں ہانک کر آپ نووارد سے بولے۔
جناب معاف کیجئے گا، آپ کو بڑی دیر ہو گئی کیا کروں یہ اُونچے طبقے کے بیمار سانس ہی نہیں لینے دیتے ، بڑے لوگ ہیں ان سے بے پروائی بھی تو نہیں برتی جا سکتی ۔ اچھا اب فرمائیں آپ کو کیا شکایت ہے؟ نووارد نے جواب دیا، جناب میں خدا کے کرم سے بیمار نہیں۔ نہ علاج کے لیے حاضر ہوا ہوں۔ ٹیلیفون کے دفتر کا مستری ہوں۔ آپ نے سپر نٹنٹدنٹ سے کنیکشن کی درخواست کی تھی میں اس لئے حاضر ہوا ہوں تاکہ آپ کے فون کو چالو کردوں۔"
بلی شیرکی خالہ - تحریر نمبر 1134,"دانیہ بٹ:
دریا کے کنارے سرسبزوشادا ب جنگل آباد تھا جہاں ایک شیرحکمرانی کرتا تھا۔ بادشاہ ہونے کے ناطے وہ بہت معزورتھا۔ اس علاقے میں کسی دوسرے شیرکو حملہ کرنے کی ہمت نہ تھی۔ ایک دن شیر اپنے وزیروں کے ساتھ جنگل کے دورے پر نکلااس کی ملاقات خالہ ”بلی“ سے ہوئی،شیر نے پوچھا ”خالہ بلی، یہ تمہارا حال کس نے کیا ہے ؟“بلی نے بتایا جب سے مجھے انسانوں نے پکڑا ہے میرا یہ حال کردیا۔
شیر طیش میں آگیا اور کہاخالہ مجھے اس انسان کا پتہ بتاو۔ ابھی اس سے تمہارا بدلہ لیتا ہوں۔ یہ سن کر بلی بولی تم نہیں جانتے انسان بہت خطرناک ہے، آخرخالہ شیرکولئے انسان بستی کی طرف روانہ ہوگئی راستے میں ان کا ٹکراو ایک لکڑہارے سے ہوا جو لکڑیاں کاٹ رہا تھا۔لکڑہارے کودیکھتے ہی بلی نے کہا ”یہ انسان ہے“ شیرنے فوراً کہا میں تمہارا مقابلہ کرنے کے لئے آیا ہوں اور اپنی خالہ کا بدلہ لینا میرا حق ہے،کیا تمہاری خالہ نے یہ نہیں بتایا کہ انسان بہت خطرناک ہے۔
(جاری ہے)
انسان نے فوراً جواب دیا۔ میں تمہیں مزہ چکھا کرہی رہوں گا۔ جب لکڑہارے نے وقت کی نزاکت کوبھانپ لیا تو اس نے کہا کہ ٹھیک ہے تم یہیں رکو میں لکڑیاں جھونپڑی میں رکھ کر آتا ہوں۔“ اے انسان رک، مجھے کیا پتہ توواپس آئے گا یا بھاگ جائے گا “ شیرنے کہا۔ لکڑہارا واپس جانے کے لئے پلٹا ہی تھا کہ لکڑہارے نے کہا مجھے لگتا ہے میرے آنے تک تم یہاں سے بھاگ جاوگے۔
یہ بات سن کر شیر ہنسنے لگا اوربولا کہ میں نے تمہیں خود مقابلہ کرنے کے لئے کہا، بھلا میں کیوں بھاگوں گا؟ لکڑہارے نے کہا نہیں مجھے تمہاری بات پر یقین نہیں ہے۔ شیرنے پریشانی کے عالم میں خالہ کی طرف دیکھا خالہ نے ترکیب سوچی اور کہا کہ ایسے کرتے ہیں کہ شیرکو اس درخت سے باندھ دیتے ہیں۔چنانچہ بپھرا شیر اس ترکیب مان گیا جوں ہی شیردرخت سے باند ھاگیا ،لکڑ ہاڑے نے موٹی لکڑی اٹھائی اور شیرکی پٹائی شروع کردی اور پورے جنگل میں شیرکی چیخ وپکار سنائی دینے لگی۔
اچھی طرح شیرکو پیٹنے کے بعد لکڑہاڑے نے کہا کہ بلی اپنے بھانجے کا خیال رکھو۔ میں ابھی آتا ہوں۔یہ سننا تھا کہ بلی شیرکے پاس آئی اور کہا کہ بھانجے میں نے تم سے کہا تھا کہ انسان بہت خطرناک ہوتا ہے اب سزا بھگتو اپنے غرورکی۔"
میاں بیوی۔ شیر اور گیدڑ - تحریر نمبر 1132,"عطا شاہ:
ایک کسان تھا اس نے جوار بوئی جب فصل پک گئی ایک شیر آیا اور کھیت میں گھس گیا کسان ایک چھپر پر بیٹھا ہوا تھا شیر نے اسے کہا نیچے اُترو میں تمہیں کھا جاوٴں گا۔ کسان نے کہا کہ ا بھی تو میں دُبلا پتلا ہوں میں ذرا کھا پی کر موٹا ہو جاوٴں تو مجھے کھا لینا۔ شیر روزانہ آتا اور کہتا میں تمہیں کھا جاوٴ گا کسان اس کے خوف سے لاغر ہوتا گیا، اس کی بیوی ے اس سے دریافت کیا کہ خوب کھا پی لیتے ہو مگر دبلے ہوتے جا رہے ہو۔
کسان نے کہا کہ ایک شیر روزانہ آتا ہے مجھے ڈراتا ہے کہ میں تمہیں کھا جاوٴں گا میں اس لیے دبلا ہو رہا ہوں۔ کسی نہ کسی دن شیر مجھے کھا ہی جائے گا بیوی نے پوچھا شیر کس وقت آتا ہے کسان نے کہا دوپہر کو۔پھر اس کی بیوی نے مردانہ کپڑے پہنے گھوڑے پر سوار ہوئی ہتھیار بھی اُٹھا لئے۔
(جاری ہے)
جوار کے کھیت میں آئی اس نے دیکھا کہ شیر اس چھپرکے نیچے کھڑا ہے بیوی نے آواز لگائی اے کسان!کسان نے کہا جی مالک!۔
بیوی نے کہا بادشاہ نکلاہے شیروں کے شکار کے لیے تم نے آس پاس شیر کے پاوٴں کے نشا ن دیکھئے ہیں پچھلے سال کے یا اس سے بھی پہلے کے۔کساننے شیر سے پوچھا اب بتاوٴ کیا کروں تمہارے بارے میں بتاوٴں یا نہ بتاوٴں۔ شیر نے کہا ہاں یہ بادشاہ کا وزیر ہے شیر نے کہا اب مجھے ضرور بھگاوٴ یہاں سے۔ کسان نے کہا تم چپ رہو۔ میں چادر تمہارے اوپر ڈال دیتا ہوں۔
شیر سو گیا۔ اور کسان نے اس کے اوپر چادر ڈال دی پھر اس نے جواب دیا۔ اے سوار میں نے شیر کے پاوٴں کے نشان نہیں دیکھے سوار نے پوچھا وہ موٹی کالی چیز کیا پڑی ہوئی ہے شال کے نیچے۔ کسان نے کہا یہ لکڑی ہے۔ میں نے اسے حقہ جلانے کے لیے رکھا ہوا ہے۔ بیوی نے کہا اس کا کچھ حصہ مجھے کاٹ کر دے دو میں بادشاہ کے لیے لے جاوٴں گا وہ بھی حقہ پیتا ہے ۔کسان نے شیر سے پوچھا اب میں کیا کروں۔
شیر نے کہا اب میرا کان کاٹ کر دے دو۔
کسان نے شیر کا کاٹ کاٹ کر دے دیا۔
بیوی نے کہا اس سے ذرا بڑا ٹکڑا دے دو۔
شیر نے کہا اب دوسرا کان بھی کاٹ کر دے دوکسان نے دوسرا کان بھی کاٹ کر دے دیا۔ بیوی نے غصے میں کہا اس سے بڑا ٹکڑا کیوں کاٹ کر نہیں دے دیتا اس لکڑی کے تنے سے ۔ پھر شیر نے کہا اب میری د م کاٹ کر دیدو دم بھی کاٹ کر دے دی۔
بیوی نے کہا تم تھوڑا سا کاٹتے ہو تم چھوڑو میں خود کاٹ لوں گا۔ یہ سنتے ہی شیر بھاگ کھڑا ہوا، سامنے سے ایک گیدڑ آیا اس نے شیر سے پوچھا تمہارے کان بھی کٹے ہوئے ہیں اور دم بھی۔ خون بہہ رہا ہے اور تم بھاگ رہے ہو یہ تمہیں کیا ہو گیا ہے شیر نے کہا کہ بادشاہ کی فوج نے مجھ پر حملہ کر دیا ہے میرے کان کاٹ دئیے ہیں اور دم بھی کاٹ لی ہے بس خدا نے میری جان بچائی ہے۔
گیدڑ نے کہا اے بزدل تجھ کو ایک عورت نے ڈرایا ہے نہ بادشاہ ہے نہ فوج ہے۔ ایک عورت نے تمہارے کان بھی کاٹ ڈالے اوردم بھی!۔شیر نے کہا میں نے اپنی آنکھوں سے فوج اوروزیر دیکھا ہے گیدڑ نے کہا یہ عورت تھی آوٴ میں تمہیں دکھادوں۔شیر نے کہا تمہارے ساتھ چلتا ہو ں ایک رسی تم اپنے گلے میں ڈالو اور اس کایک سرا میرے گلے میں بھی۔ پھر گیدڑ نے رسی اپنے گلے میں اور شیر کے بھی گلے میں ڈالی اور دونوں ساتھ ساتھ چلے۔
سوار نے دیکھا کہ شیر کو گیدڑ کھینچتا ہوا لا رہا ہے اس نے گیدڑ سے پوچھا کہ تم نے بادشاہ سے وعدہ کیا تھا کہ میں چودہ شیر تمہارے پاس لاوٴں گا اب صرف ایک لے کر آئے ہووہ بھی کان کٹا۔ یہ سنتے ہی شیر بھاگ کھڑا ہوا اور گیدٹ کو گھسیٹتا چلا گیا۔ گیدڑ کا سر تن سے جدا ہو گا ٹانگیں بھی ٹوٹ گئیں اورمر گیا، شیر اپنے کٹے ہوئے کان اور دم کے بغیر بھاگا۔
کسان اور اس کی بیوی جوار کے کھیت میں خوشی خوشی رہنے لگے۔"
سائن بورڈ - تحریر نمبر 1129,"حجاب امتیاز علی:
شہر شوں شوں کے بازار میں نکّڑ کے پاس ایک ننھا سا رستوران تھا س رستوران کے دروازے کے اوپر ایک کالے تختے پر لکھا ہوتا تھا: یہاں تازہ عمدہ مچھلی ہر وقت ملتی ہے اور یہ واقعہ تھا کہ یہاں کی تلی ہوئی مچھلی تمام شہر میں مشہور تھی۔ سرخ سرخ اور مزے دار اور اس پر آلو کے قتلے پڑے ہوئے ۔ تین سال پہلے میں اور میری چینی سہیلی شین فون مچھلی کھانے کے لیے بلاناغہ ہر شام وہاں جایا کرتی تھیں ۔
اور مچھلی کھانے کے بعد ایسا معلوم ہوتا تھا جیسے یہ مچھلی جنت کی کسی نہر سے پکڑ کر فرشتوں نے جنت ہی کے کسی چولہے پر تلی ہے۔ان واقعات کو ایک عرصہ گزر گیا میں اور میری چینی سہیلی شین فون دنیا کی سیاحت کے لیے نکل پڑیں۔ پچھلے دنوں اتفاق سے ہمارا جہاز شہر شوں شوں کے ساحل سے آلگا تو شین فون نے اپن ننھی ننھی آنکھیں ہمثکل چیر کی خوشی کے لہجے میں مجھ سے کہا روحی ! روحی ! چلو بازار جا کر اپنے پرانے رستوران سے مچھلی کھائیں۔
(جاری ہے)
مجھے اس کی رائے بہت پسند آئی میں جہاز کی چوبی سیڑھیوں سے نیچے کودپڑی اور ہم دونوں بازار کی طرف روانہ ہو گئیں۔ وہاں جا کر دیکھا تو سائن بورڈ نظر نہ آیا جس پر مچھلی کا اشتہار ہوتا تھا ہم مایوس ہو کر لوٹنے ہی کو تھے کہ شین فون نے اپنی ناک پھلا کر پہلے تو خوشبو سونگھی پھر ایک دکان کی طرف اشارہ کر کے کہا، روحی! ہو نہ ہو مچھلی کی دکان بس یہی ہے دیکھو کیسی لذیذ خوشبو آرہی ہے۔
میں نے نظر اُٹھا کر دیکھا تو دکان پر ایک سادہ کالا تختہ لگا ہوا تھا مگر اس پر نہ دکان کانام تھا نہ مچھلی کا اشہتار، صرف سادہ تختہ لگا ہوا تھا لیکن مچھلی کی خوشبو سونگھ کر اس دکان میں گھسنا ہی پڑا۔ اندر جا کر دیکھا تو ہماری آنکھیں کھل گئیں بیسیسوں آدمی چھوٹی چھوٹی میزوں پر بیٹھے مزے سے تلی ہوئی مچھلی اور آلو کے قتلے اُڑا رہے تھے، سب کے منہ مچھلی سے اور آنکھیں خوشی سے لبریزتھیں۔
وہ پرانا بوڑھا دکاندار جس نے اپنی تمام زندگی مچھلی تلنے کے فن پر غور کرتے کرتے صرف کر دی تھی مسکراتا ہوا ہماری طرف آیا اور ادب سے جھک کر بولا لاو¿ں مچھلی؟ میری چینی سہیلی شین فون اپنے چینی وضع کے تاریخی لباس میں بالکل گڑیا لگتی تھی اس کی آنکھیں بھی گڑیا سی تھیں اس نے شوق سے کہا ضرور لے آو¿ دو پلیٹیں۔مگر میں نے دکاندار سے حیرات ہو کر کہا ہائیں تم نے اپنی دکان کا نام اور اشتہار کیوں نکال دی اور سادہ کالا تختہ کیوں لگا رکھا ہے اس میں ضرور کوئی بھید ہوگا۔
وہ ایک بوڑے جن کی طرح ہنس پڑا۔ بولا حضور آپ دونوں گرم گرم مچھلی کی پلیٹوں کے آگے بیٹھ جائیں پھر میں اپنی کہانی سناو¿ں گا۔چین فون نے فوراََ چٹورپن کے انداز میں اپنی چھری اور کانٹا اٹھا لیا۔ اور منہ میں مچھلی کا ایک ٹکڑا رکھ کر بولی اب بتاو¿؟ بوڑھا باورچی مزے لے لے کر قصہ سنانے لگا۔ ایک سال کا عرصہ ہوا ایک دفعہ یہاں ایک سرخ مونچھوں والا لمبا تڑنگافوجی کھانے کے لیے آیا اُسے میری مچھلی اتنی پسند آئی کہ اس نے مجھ سے دوستی کر لی ۔
ایک دن اس نے مجھ سے دوستانہ لہجے میں کہا ۔ دکان کی ترقی کا بھید اشتہار میں ہوتا ہے میں نے تمہارے سائن بورڈ کو بڑے غور سے پڑھا ہے اس پر لکھا ہے یہاں تازہ عمدہ مچھلی ہر وقت ملتی ہے میرا خیال کہ اس سطر میں یہاں کا لفظ فضول ہے اسے نکال ڈالو۔
تازہ عمدہ مچھلی ہر وقت ملتی ہے تیسرے دن وہی فوجی آیا اور کہنے لگا میںکل تما م رات غور کرتا رہا اس سطر میںتازہ کا لفظ بھی فضو ل ہے اسے بھی نکال دو۔
چنانچہ تیسرے دن میںنے تازہ کا لفظ بھی مٹا دیا اور لکھ دیا عمدہ مچھلی ہر وقت ملتی ہے چوتھے دن وہی فوجی آیا اور کہنے لگا عمدہ کا لفظ بھی بے معنی ہے اس پر میں نے وہ لفظ بھی مٹا دیا اور لکھ دیا۔ مچھلی ہر وقت ملتی ہے۔ پانچویں دن فوجی بولا میں رات بھر سوچتا رہا ہوں ہر وقت کا لفظ بھی بہت بُرا معلوم ہوتا ہے۔ اس پر میں نے لکھ دیا مچھلی ملتی ہے چھٹے دن فوجی پھر آیا اور کہنے لگا ملتی ہے کہ لفظ بھی مجھے رات بھر کھٹکتے رہے صرف مچھلی لکھنا کافی ہے ۔
چنانچہ چھٹے دن بورڈ پر صرف مچھلی لکھا رہ گیا۔ساتویں دن وہی فوجی دوست آیا اور کہنے لگا میںرات بھر غور کرتا رہا ہوں یہ مچھلی کا لفظ بھی مجھے ناپسند ہے تم صرف سادہ بورڈ لگوا دو۔ تمہاری مچھلی کی خوشبو سے تمام بازار مہکتا رہتا ہے جس کی ناک ہو گئی وہ خود خوشبو سونگھتا ہوا تمہاری دکان پر پہنچ جایا کرے گا۔ مجھے بھی یہ بات معقول ہوئی چنانچہ میںنے بورڈ کے تمام حرف مٹا دیے اور سادہ کا لا بورڈ لگا دیا۔ اب لوگ پہلے کی نسبت زیادہ آتے ہیں اور زیادہ شوق سے مچھلی کھاتے ہیں میں اور میری سہیلی بوڑھے دکاندار کی ذہانت پر زور سے ہنس پڑیں اور رومال سے اپنے ہونٹ پونچھتیی ہوئی بندرگاہ کوروانہ ہو گئیں۔"
ایک کے سو - تحریر نمبر 1106,"رائو جی
ایک شہر میں دو میاں بیوی رہتے تھے۔ ان کی کوئی اولا نہیں تھی۔ وہ ادھیڑ عمر کے ہو چکے تھے اور بڑھاپے کے دور میں قدم رکھنے والے تھے۔ شوہر بازار میں ایک تاجر کا سامان دوسرے تاجر کی دکان پر پہنچا نتا تھا اور گاہکوں کا سامان ان کی گاڑیوں میں رکھتا تھا۔ شام تک اسے کچھ پیسے مل جاتے ، جس سے دونوں میاں بیوی کا گزر بسر ہو جا تا۔ وہ دونوں چاہتے تھے کہ بوڑھے ہونے سے پہلے حج کی سعادت حاصل کر لیں۔
خاص طور پر میاں کی بڑی آرزو تھی کہ وہ مرنے سے پہلے روضہ رسول صلی اللہ علیہ وسلم کی زیارت کرلے۔ اس لیے اس نے تھوڑے تھوڑے پیسے جمع کر کے دس روپے جمع کر لیے۔ اس زمانے میں چاندی کا سکہ چلتا تھا۔ وہ ہفتے میں ایک بار ضرور تھیلی نکال کر ان سکوں کو گنتا اور ان کی کھن کھن کی آواز سن کر خوش ہوتا تھا۔
(جاری ہے)
بیوی نے ایک دن میاں سے کہا: حج کے پیسے جمع ہونے تک تو ہم بالکل بوڑھے ہو جائیں گے، ہوسکتا ہے ، مر بھی جائیں “میں بولا: پھر کیا کریں ! ہم تھوڑے تھوڑے پیسے ہی جمع کر سکتے ہیں۔
دعا کرو، اللہ ہمیں چھپڑپھاڑ کر پیسہ دے دے۔اس زمانے میں ہندستان کے لوگوں میں خاص طور پر مسلمانوں میں ایک محدود طبقے کو چھوڑ کر، غربت بہت زیادہ تھی۔ مسلمان بادشاہوں نے ان کے معاشی حالات درست کرنے اور ان میں تعلیم عام کرنے کے لیے کوئی ٹھوس اقدام نہیں کیے تھے۔ ان کی تو جہ صرف شاہی خاندان اور طبقہ امرا کی بہبود پر رہتی تھی۔اسی غربت و افلاس کے دور میں وہ دونوں میاں بیوی رہ رہے تھے اور جج کی سعادت حاصل کرنے کے لیے پیسے جمع کر رہے تھے۔
ایک دن ایک فقیر نے ان کے دروازے پر آ کر صدا دی:” دے مائی ! اللہ کے نام پر اللہ تجھے ایک کے دس اوردس کے سودے گا۔‘ . اس وقت شوہر گھر نہیں تھا۔ بیوی نے جب فقیر کی صدسنی تو اسے خیال آیا کہ کیوں نہ وہ گھر میں رکھے ہوئے دس رو پے اسے دے دے اور پھر انھیں سوروپے مل جائیں گے اور ان کے حج پر جانے کا بندوبست ہو جائے گا۔ وہ سیدھی سادی عورت تھی۔ اس نے فقیر کی بات پر بھروسا کر لیا۔
اس کی کوٹھری کی دیوار میں بنے خفیہ طاق (جو اس وقت چوروں سے بچنے کے لیے بنائے جاتے تھے اور آج کل کی تجوری کا کام کرتے تھے ) میں سے دس روپے کے سکے ایک تھیلی میں رکھے تھے۔ اس نے طاق میں سے وہ تھیلی نکالی اور دروازے پر آ کر فقیر سے کہنے گی :سائیں! سچ سچ بتاوٴ، اگر میں تمھیں دس ر پے دوں تو کیا مجھے سور وپے مل جائیں گے؟ اللہ کے نام پر دو گی تو اللہ کے فضل سے ضرور لیں گے ، ایک کے دس اور دس کے سوملیں گے۔
اللہ دے گا ضرور دے گا۔ فقیر نے اسے دعا اور دلاسہ دیتے ہوئے کہا۔یہ سن کر عورت نے رپوں کی تھیلی فقیر کو تھما دی۔ دو دن کے بعد میاں نے حسب عادت تھیلی نکالنے کے لیے خفیہ طاق میں ہاتھ ڈالا تووہ خالی تھا۔ اس نے گھبرا کر طاق میں چاروں طرف ہاتھ چلایا، مگرتھیلی اس میں تھی نہیں تو اسے کہاں سے ملتی ! وہ گھبرایا ہوا اپنی بیوی کے پاس آیا اور کہنے لگا:رپوں کی تھیلی طاق میں نہیں ہے۔
بیوی بولی:” ہاں ! وہ میں نے ایک فقیر کو اللہ کے نام پر دے دی۔“ میاں نے پوچھا: کیوں دے دی؟ ”وہ کہہ رہا تھا کہ اللہ کے نام پر دو ، ایک کے دس اور دس کے سوملیں گے۔‘اور تو نے یقین کر لیا اس کی بات کا؟“ ہاں۔‘ بیوی نے بھولپن سے جواب دیا۔ 'یہ سننا تھا کہ میاں غصے سے کرتا گیا اور اس نے پیر سے جوتا نکالا اور دس جوتے بیوی کی کمرپر لگائے اور بہت دیر تک غصہ کرتا رہا اور بیوی کو بتاتا رہا کہ کتنی مشکل سے اس نے دس روپے جمع کیے تھے ، اب نہ جانے کب جا کر جمع ہوں گے۔
بعد میں بھی پھر جب بھی اسے دس روپوں کا خیال آتا تو وہ جھنجلا ہٹ اور غصے میں پیر سے جوتا نکالتا اور جما جما کر بیوی کی کمر پر ٹکاتا اور کہتا جاتا : تیری کھوپڑی میں بھیجا نہیں ، بھوسا بھرا ہے بھس بھرا ہے۔اس بات کو تین مہینے گزر گئے، جوتے کھاتے کھاتے بیوی کا برا حال ہو گیا۔ پھر ہوا یوں کہ ایک چور کہیں سے ایک ہزار روپے کے چاندی کے سکوں کی تھیلی چر ا کر بھاگا۔
اس کے پیچھے سڑک پر موجود پولیس لگ گئی۔ چور بھاگتا ہوا ان دونوں میاں بیوی کی گلی میں آیا۔ پولیس قریب آ چکی تھی۔ ثبوت چھپانے کے لیے اس نے سکوں کی تھیلی او پر اچھال دی۔ اتفاق سے وہ تھیلی ان میاں بیوی کے صحن میں آ گری۔ صبح کی اذان پر بیوی نماز کے لیے آئی صحن میں اس نے کوئی کالی سی چیز پڑی ہوئی دیکھی۔ اُٹھا کر دیکھا تو وہ ایک تھیلی تھی۔
کھولا تو اس میں بہت سارے چاندی کے سکے تھے۔ اس نے آسمان کی طرف دیکھا اور دل میں سوچا کہ فقیر سائیں کی بات سچی ہوگئی اور اسے دس کے سومل گئے۔ پھر وہ اپنی کوٹھری میں آ گئی اور اپنے میاں کی پیٹھ پر، جو منھ کے بل سور ہا تھا، ایک زور دار دوہتھڑ مار کر بولی :’ اُٹھ کم بخت ! تو نے تو جوتے مار مار کر مجھے ادموا کر دیا، لے دیکھ دس کے سو ملے ہیں یا نہیں ؟ شوہر ہڑ بڑا کر اٹھ گیا۔
رپوں کی تھیلی دیکھ کر حیران رہ گیا۔ اس نے گنا تو تھیلی میں ایک ہزار چاندی کے سکے تھے۔ اسی دن دوپہر میں وہی فقیر آیا اور اس نے وہی صدا لگائی :” دے مائی ! اللہ کے نام پر ، اللہ ایک کے دس اور دس کے سودے گا۔“ آواز سن کر بیوی دروازے پر آ گئی اور فقیر سے کہنے گی : سائیں! تو سچا ہے۔ تیرا خدا سچا ، ایک کے دس اور دس کے سونہیں، بلکہ ہزار ملتے ہیں ، لیکن یہ جو جوتے پڑتے ہیں، یہ برداشت نہیں ہوتے۔"
مزاج بخیر - تحریر نمبر 1100,"مزاج بخیر
سہیل بھائی جان کو بہت اچھی ملازمت مل گئی تھی، جس کی خوشی میں امی نے خاندان بھر میں مٹھائی تقسیم کی تھی۔ ابو جی کے کہنے پر ہم شاہدہ خالہ کے ہاں بھی مٹھائی لے کر گئے۔ امی کے ساتھ چند دن پہلے ہی ان کی کسی بات پرنوک جھونک ہو گئی بلکہ بات بڑھ کر جھگڑے کی صورت اختیار کر گئی تھی۔ دونوں ہی نے جینا مرناختم کرنے کی قسم کھا لی تھی۔ خاندان کے کچھ لوگ امی کی طرف داری میں اور کچھ شا ہد ہ خا لہ کی حمایت میں تھے۔
جب ہم دونوں بھائی میٹھائی لے کر گئے تو نہ صرف انھوں نے مٹھائی لینے سے انکار کر دیا ، بلکہ غصے میں باتیں بھی سنائیں :'' لے جاوٴ یہ مٹھائی۔ اس سے بہتر ہے کہ میں زہر کھالوں۔“ وہ غصے سے بولیں اور ہم سر جھکائے باہر نکل آئے۔
منے ! اگر یہ باتیں امی کو پتا چلیں تو جانتے ہونا کیا ہوگا ؟ باہر نکل کر وہ ہم سے بولے۔
(جاری ہے)
ہم نے سمجھ داری سے سر ہلا دیا۔
ایک پارک میں بیٹھ کر مزے سے مٹھائی کھائی۔ تھوڑی دیر چہل قدمی کی اور پھر گھر آ گئے۔
لے لی انھوں نے مٹھائی ، کچھ کہا تو نہیں؟ امی جان کالہجہ تفتیشی تھا۔
جی نہیں ، انھوں نے تو کچھ بھی نہیں کہا، بلکہ آپ کو بہت بہت مبارک باد دے رہی تھیں۔ بڑی تواضع کی ہماری۔“ بھیا نے سب اچھا کی رپورٹ دی اور وہ خوش ہو گئیں۔یہ انھوں نے اچھا کیا۔ انسان کو دل میں کوئی رنجش نہیں رکھنی چاہیے۔
شاہدہ باجی ذرا جذباتی قسم کی ہیں ، لیکن دل کی بہت اچھی ہیں۔‘ وہ مسکراتے ہوئے کہہ رہی تھیں:’ جاوٴں گی کسی دن ان سے ملنے ‘ وہ مطمئن اور مسرور ی کیفیت میں کہہ رہی تھیں۔
ہم نے سوالیہ نگاہوں سے بھائی کی طرف دیکھا ، جوا با انھوں نے ہمیں خاموش رہنے کا اشارہ کیا۔
چند دن کے بعد مسرت پھوپی کے گھر ایک اہم تقریب ہورہی تھی ، جہاں سب کا جمع ہونا بھی ضروری تھی۔
اُف ، آگے کیا ہوگا! یہ سوچتے ہوئے ہم گاڑی میں بیٹھ گئے اور سہیل بھائی نے گاڑی آگے بڑھادی۔ مسرت پھوپو نے گرم جوشی سے ہمارا استقبال کیا۔ ابو جی نے مٹھائی اور تحائف ان کے حوالے کئیے اور دیگر افراد کے ساتھ جا بیٹھے۔
ہم امی جی کی طرف دیکھ رہے تھے۔ ہال پر نظر دوڑاتے ہوئے ان کی نگاہ شاہدہ خالہ پر پڑی اور وہ تیر کی ما ندان کی طرف بڑھیں۔ سہیل بھائی امی جی کے پیچھے پیچھے تھے اور ہم سہیل بھائی کے پیچھے۔
السلام وعلیکم باجی ! کیسی ہیں آپ؟“امی نے گرم جوشی سے سلام کیا تو ہم ہونق بنے کھڑے تھے۔
شاہدہ خالہ کے ماتھے پر شکنیں نمودار ہو گئیں ، وہ منہ ہی منہ میں جواب د یتے ہوئے ادھر ادھر دیکھنے لگیں۔
” مبارک ہو باجی! سنا ہے، حامد میاں نے میٹرک میں ٹاپ کیا ہے۔ امی خوش دلی سے بولیں۔
تو پتا چل گیا تمھیں۔ اب بھلا اس رسمی مبارک کی کیا ضرورت تھی۔
“ شاہدہ خالہ کے روکھے لہجے پرامی ذرا چو نکیں۔
 لیکن آپ نے بھی تو اب تک مجھے سہیل کو ملازمت ملنے کی مبارک با دنہیں دی۔
 مٹھائی تو ہم نے بھجوائی تھی۔‘ معاملہ بگڑتا دیکھ کر سہیل بھائی کھنکھارنے لگے۔
”ارے کیسی مٹھائی ہم نے کب رکھ لی تھی …... اس سے پہلے کہ دوسرا جملہ امی کے کانوں تک پہنچتا، ہم نے ایک زور دار چیخ ماری۔
ارے کیا ہوا میرے بچے کو یہ اچانک کیا ہو گیا ؟ حسب توقع امی گھبرا اٹھیں۔
دانت میں درد۔“ ایک اور چیخ مار کر ہم نے اپنی تکلیف کی وضاحت کی۔شاہدہ خالہ نے امی کو ایک طرف ہٹاتے ہوئے کہا:نائلہ !تم ہٹو زرا تم میں تو زرا حوصلہ نہیں ہے کسی بھی بات پرفوراگھبرا جاتی ہو۔ آؤ بیٹا فائق ! دانت درد کا علاج ہے میرے پاس۔ ایسے ہی موقع کے لیے پرس میں کچھ نہ کچھ لے کر نکلتی ہوں۔شاہدہ خالہ نے ہمارا ہاتھ پکڑا اور ایک طرف لے چلیں۔سہیل بھائی ، امی کوتسلی دے رہے تھے اور پھر انھوں نے رخ موڑ کر ہماری جان دار اداکاری پر ہمیں بھر پور مسکراہٹ سے نوازا، ورنہ نیکی بر باد ہوتی اور گناہ لازم ہوتا۔"
مسخرہ چور - تحریر نمبر 1094,"غلام رسول زاہد
”زہے نصیب بھائی اختشام ہمدانی ایک مدت کے بعد یاد کیا ہے آپ نے شکر ہے آپ کی آواز تو سنی شجاع تیموری نے چہکتے ہوئے کہا۔لائن کے دوسری طرف ان کے پرانے دوست اختشام ہمدانی تھے دونوں دوست اسکول اورکالج میں ساتھ ساتھ رہے تھے دونوں میں گہری دوستی تھی لیکن پھر اختشام حمدانی اعلا تعلیم حاصل کرنے کے بعد سرکاری ملازم ہوگئے ترقی کرتے کرتے ان دونوں وہ وزارت خارجہ میں ایک عہدے پر فائز تھے شجاع تیموری کو اپنے گھریلو حالات کی وجہ سے تعلیم ادھوری چھوڑنی پڑی آدمی ذہین تھے اس لیے مختلف اداروںمیں انتطامی معاملات دیکھتے رہے کبھی کسی کاروباری ادارے میں رہے اور کبھی کسی صنعتی ادارے میں کچھ عرصے پہلے ہی انہوں نے ایک عالمی شہرت یافتہ سرکس میں مینجر کے طور پر کام شروع کردیا تھا یہ ایک بالکل نیا تجربہ تھا لیکن وہ اپنی اس نئی ذمے داری سے بہت لطف اُٹھارہے تھے۔
(جاری ہے)
میں شرمندہ ہوں کہ اتنا غائب رہا احتشام ہمدانی نے خفت سے کہا کچھ دنوں سے طبیعت بہت اُداس تھی کچھ دفتری معاملات نے ایسا پریشان کیا ہے کہ ایک بے چینی سی لگی رہتی ہے ایسے میں تمہاری یاد آئی اور آتی چلی گئی شکر ہے میں تو سمجھا تھا آپ نے مجھے بالکل ہی بھلا دیا ہے شجاع تیموری نے خوش گوار لہجے میں کہا۔
بات دراصل یہ ہے احتشام ہمدانی کھنکھارتے ہوئے بولے بہت جی چاہ رہا ہے کہ دارلحکومت سے چند دنوں کی چھٹی لے لوں اور تمہارے شہر میں کچھ دن گزاروں جی بہل جائے گا کچھ پرانی یادیں تازہ ہوجائیں گی کیا تم مجھے چند دنوں کے لیے اپنا مہمان بنانا گوارا کروگے۔
خوش آمدید شجاع تیموری جوش بھری لہجے میں بولے سرآنکھوں پر میں آج ہی سے آپ کا انتظار شروع کررہا ہوں۔
تمہارے سرکس کا بہت چرچا سنا ہے سرکس کے ساتھ میرے بچپن کی بہت سی یادیں وابستہ ہیں تمہارا سرکس بھی دیکھنا چاہتا ہوں ضرور ضرور شجاع تیموری بولے آپ آئیں تو سہی آپ ہمارے سرکس کو ساری زندگی بھلا نہیں سکیں گے۔
شجاع تیموری کو اُمید نہیں تھی کہ ان کا پرانا دوست اتنی جلدی ان کے پاس آن پہنچے گا اگلے ہی دن سہ پہر کے وقت احتشام ہمدانی ان کے گھر میں موجود تھے دونوںدوست تپاک کے گلے ملے شجاع تیموری نے اپنے مہمان دوست کی خوب آﺅ بھگت کی دونوں کافی دیر تک پرانی یادیں تازہ کرتے ہوئے اور قہقہے لگاتے رہے شام کا وقت ہوا تو شجاع تیموری نے احتشام ہمدانی سے اجازت چاہی کیوں کہ سرکس میں ان کی ذمے داریوں کا وقت ہوگیا تھا آپ آرام کریں میں کوشش کروں گا کہ جلدی واپس آجاﺅں کسی چیز کی ضرورت ہو تو ملازم موجود ہیں بلا جھجک اسے حکم دیجیے گا میں نے اسے سمجھا دیا ہے۔
نہیں نہیں احتشام ہمدانی نے ہاتھ ہلاتے ہوئے تیزی سے کہا میں بھی تمہارے ساتھ چلوں گا راستے میں ہوائی جہاز میں خوب آرام کرلیا میں سرکس سے لطف اندوز ہوں گا اور تم اپنا کام نمٹاتے رہنا۔
شجاع تیموری ان کی یہ بات سن کر بے حد خوش ہوئے دونوں دوست خوش گپیاں کرتے ہوئے سرکس کے قریب پہنچ گئے ہر طرف روشنی اور چہل پہل تھی دور سے ہی سرکس کا نام سیون اسٹار انٹرنیشنل سرکس جگمگاتا ہوا نظر آرہا تھا۔
شجاع تیمور ی نے اپنے مہمان دوست کو خاص جگہ پر بیٹھایااور عملے کو ان کا خیال رکھنے کی ہدایت دیں سرکس کھچا کھچ بھرا ہوا تھا سرکس کے فن کاروں نے بہت سے حیرت انگیز اور دل چسپ کرتب دکھائے کچھ دیر بعد شجاع تیموری بھی احتشام ہمدانی کے ساتھ آکر بیٹھ گئے۔واقعی تمہارے سرکس کا معیار ہر لحاظ سے بین الاقوامی ہے احتشام ہمدانی نے تعریف کی۔
آپ کی پسندیدگی کا شکریہ آپ نے دیکھا ہوگا کہ سرکس کے تمام انتظامات ترقی یافتہ ملکوں کے معیار کے مطابق کیے گئے ہیں ہم اپنے فن کاروں کو بھاری معاوضہ دیتے ہیں،اسی گفتگو کے دوران دو مسخرے بھڑکیلے لباس پہنے الٹی سیدھی باتیں کررہے تھے اور تماشائی ہنس ہنس کر لوٹ پوٹ ہورہے تھے اچانک احتشام ہمدانی کے چہرے کا رنگ بدل گیا،یہ یہ ان کے ہاتھ کا اشارہ ایک مسخرے کی طرف تھا اور ان کے الفاظ ٹوٹ ٹوٹ کر نکل رہے تھے یہ تو یہ تو راجا اکرام ہے میرا بھاگا ہوا ملازم،شجاع تیموری حیرت زدہ ہوکر ان کی طرف دیکھنے لگا چند دن پہلے ہی یہ شخص یعنی راجا اکرام موقع پاکر میری قیمتی چیزیںچراکر غائب ہوا ہے نہ جانے کم بخت نے کس طرح میری تجوری کھولی اور اس میں سے بیش قیمت زیورات اور بھاری رقم نکال لی میں دفتر سے واپس آیا تو تجوری کھلی ہوئی تھی اور قیمتی چیزیں غائب تھیں میں نے اسے بہت ڈھونڈا ہے قسمت کی خوبی دیکھیں کہاں آن کر ملا ہے۔
شجاع تیموری سوچتے ہوئے بولا لیکن آپ کو یقین ہے کہ یہی مسخرہ راجا اکرام ہے؟مٰں اس لیے پوچھ رہا ہوں کہ دونوں مسخروں نے خوب میک آپ کیا ہوا ہے اور نقلی ناک لگا رکھی ہے آپ سے پہچاننے میں کوئی غلطی تو نہیں ہوئی؟ہرگزنہیں ہمدانی نے زور سے سرہلایا راجا اکرام ہر تھوڑی دیر بعد اپنے دائیں کان کی لو کھینچتا ہے اور یہ مسخرہ اب تک کئی بار یہ عمل دہراچکا ہے یہ دیکھیں ایک بار پھر اس نے اپنے مخصوص انداز میں اپنے دائیں کان کی لو کھینچاہے نہایت عجیب بات ہے شجاع تیموری بڑبڑا ئے:نہایت عجیب ،،،اتنی دیر میں دونوں مسخرے اُچھلتے کودتے عقبی دروازے پر لٹکے ہوئے پردے کے پیچھے غائب ہوگئے احتشام ہمدانی تیزی سے اٹھ کھڑے ہوئے اور بولے مجھے فوراً اس کے خیمے میں لے چلو دوست نقدی اور زیورات کی اتنی اہمیت نہیں ہیں تجوری میں میرے بہت قیمتی کاغذات تھے کم بخت نے سب کچھ میرے ہی تھیلے میں ڈالا اور رفو چکر ہوگیا تھا دراصل مجھے وہ کاغذات چاہیے شجاع تیموری پریشانی کی حالت میں اُٹھے اور اپنے دوست کو ساتھ لے کر باہر کا رُخ کیا دونوں بیرونی دروازے کی طرف لپکے دروازے کے باہر ایک ہجوم تھا غالبا کوئی جھگڑا ہوا تھا چیخ و پکار اور شور و ہنگامہ برپا تھا اچانک ایک طرف سے ایک سپاہی نمودار ہوا اورصورت حال پر قابو پانے کی کوشش کرنے لگا کیا مصیبت ہے ہمیں جلدی راجا اکرام کے پاس پہنچ جانا چاہیے ایسا نہ کہ وہ فرار ہوجائے احتشام ہمدانی گھبرا کر بولے بے فکر رہیں شجاع تیموری نے انہیں تسلی دیں میں اپنے نائب کی ذمہ داری لگا کر دو منٹ میں فارغ ہوجاتا ہوں دراصل سرکس کے انتظامات میں میری ذمہ داری ہیں ایسا نہ ہوکہ یہ جھگڑا پھیل جائے اور سرکس کا سارا پروگرام گڑ بڑ ہوجائے یہ کہہ کر وہ ایک لمبے قد کے آدمی کی طرف بڑھ گئے جو لمبے لمبے ڈگ بھرتا ہوا ان کی طرف آرہا تھا شجاع تیموری نے اس شخص کو کچھ ہدایت دیں اور دوبارہ پلٹ کر احتشام ہمدانی کے پاس آگئے ہجوم ابھی تک اسی طرح موجود تھا اگرزحمت نہ ہو تو صرف چند منٹ کے لیے میرے دفتر میں تشریف رکھیں شجاع تیموری نے کہا مجھے زیادہ دیر نہیں لگے گی تھوڑی دیر بعد وہ ہانپتے ہوئے اپنے دفتر میں داخل ہوئے اور احتشام ہمدانی کا ہاتھ تھام کربولے آئیے میرے ساتھ انہوں نے تیز تیز چلتے ہوئے سرکس کا چکر کاٹا اور عقب کی بڑھے جہاں خیموں کی قطاریں نظر آرہی تھیں۔
چھولداریوں اور خیموں کے نزدیک شجاع تیموری نے ایک فن کار کو روکا اس کے سر پر جادو گروں والی مخصوص لمبی ٹوپی تھی اور اس نے لمبا سیاہ کوٹ پہن رکھا تھا لگتا تھا وہ ابھی اپنی ٹوپی سے کبوتر نکال کر دکھا سکتا ہے۔”مسٹر ہامان! شجاع تیموری نے پوچھا چند دن جو نیا مسخرہ ہمارے سرکس میں آیا تھا اس کا خیمہ کدھر ہے؟جناب جادوگر جھکتے ہوئے بولا آپ غالباً راجا اکرام کا پوچھ رہے ہیں دائیں قطار میں چوتھا خیمہ اسی کا ہے وہی جس کے سامنے سرخ جھنڈیاں لگی ہیں خیریت تو ہے جناب؟ہاں خیریت ہے شجاع تیموری نے جان چھڑاتے ہوئے کہا بس کچھ دیکھنا ہے میرے دوست ایسا نہ ہو اس نے مجھے پہچان لیا ہو احتشام نے خدشہ ظاہر کیا پھر اس لڑائی جھگڑے نے کافی وقت برباد کردیا ہے اگر ایساہے تو اسے فرار ہونے کے لیے کافی وقت مل گیا ہے
بظاہر تو اس بات کا امکا ن نہیں شجاع تیموری بولے سرکس کا وہ حصہ جہاں فن کار اپنے فن کا مظاہرہ کرتے ہیں خوب روشن ہوتا ہے جب کہ باقی جگہ نیم روشن اور نیم تاریک ہوتی ہے اتنی دور سے تماشائیوں کے چہرے واضح نظر آتے ،اب وہ دونوںاس خیمے کے دروازے پر تھے جس کی نشان دہی جادو گر فن کار نے کی تھی۔
شجاع نے راجا اکرم کا نام لے کر اسے تین چار دفعہ پکارا جب کوئی جواب نہ ملا تو لپک کر خیمے میں داخل ہوگئے احتشام ہمدانی بھی ان کے پیچھے تھے خیمہ خالی تھا اندر کوئی بھی موجود نہیں تھا خیمے کے اندر موجود ایک بڑا سا صندوق کھلا پڑا تھا کچھ کپڑے اور روزمرہ استعمال کی چیزیں صندوق کے اردگرد بکھری پڑی تھیں لگتا تھا کسی نے افراتفری میں صندوق خالی کیا ہے چارپائی کے نزدیک رکھی تپائی بھی اوندہھی پڑی تھی اور اس پر دھرے ہوئے جگ گلاس زمین پر لڑھکے ہوئے تھے وہ کم بخت ایک بار پھر بھاگ نکلا ہے احتشام مایوس ہوکر چارپائی پر ڈھے گئے میرا خدشہ درست نکلا۔
فی الحال ہم وہ کام تو کرہی سکتے ہیں شجاع تیموری نے انہیں تسلی دیتے ہوئے کہا ایک تو ہمیں پورے خیمے کی بہت باریک بینی سے تلاشی لینی چاہیے اور دوسرے ہمیں مقامی پولیس کو فوراً اطلاع کرنی چاہیے آپ خود ایک بہت بڑے افسر ہیں لیکن اس شہر میں پولیس کے کچھ افسروں سے میری اچھی جان پہچان ہیں
تلاشی تو واقع ہی ہمیں لینی چاہیے احتشام تھکے ہوئے لہجے میں بولے لیکن پولیس کے بکھیڑوں میں نہیں پڑنا چاہتا ویسے بھی میں ایک اعلا حکومتی عہدے پر فائز ہوں خواہ مخواہ اُلجھنیں پیدا ہوجاتی ہیں اس طرح کے معاملات میں دونوں نے خیموں کا ایک ایک کونا چھان مارا لیکن کوئی چیز نہیں مل سکی۔"
کار بے کار - تحریر نمبر 1092,"شکیل صدیقی
چچا اچھن کو موٹر کار میں گھومنے کا بہت شوق تھا،خود ان کے پاس کار نہیں تھی جس کا انہیں بہت افسوس تھا وہ ایسے ہی ہاتھ پرہاتھ رکھ کر نہیں بیٹھ گئے انہوں نے پیسے جمع کرنا شروع کردیے وہ بچوں کے رسالوں میں کہانیاں لکھا کرتے تھے جس سے انہیں قلیل سی آمدنی ہوجایا کرتی تھی گھر کا خرچ تو ان کے بچے چلارہے تھے کہانیاں لکھ کر وہ خود اپنا خرچ چلاتے تھے یعنی بیڑی پینا اور قوام والا پان کھانا ان کا بہترین مشغلہ تھا۔
آخر انہوں نے دس ہزار روپے جمع کرلیے۔
میں ان کا بھتیجا نعمان ہوں میں دسویں کلاس میں ہوں مگر مجھے بھی کار چلانے شوق ہے میں نے میدان میں اپنے دوستوں کی کاریں چلائی مشق ہوگئی ہے لہٰذا میں اب سڑکوں پر بھی چلا سکتا ہوں جب یہ پتا چلا کہ چچا کار خریدنے والے ہیں تو میری خوشی کا ٹھکانا نہ رہا میں نے ان سے تنہائی میں بات کی کہ وہ مجھے بھی کار چلانے کا موقع دیں گے۔
(جاری ہے)
ہفتے کی شام انہوں نے بتایا کہ وہ مچھو کباریے کی دکان پر جاکر کار کا سودا کریں گے انہوں نے کہا ہو پندرہ ہزار مانگ رہا ہے لیکن ایسا لگتا ہے کہ دس ہزار میں دے دے گا میں نے ابو سے اجازت لی اور چچا کے گھر پہنچا ان کا بڑا لڑکا شہزاد بھی ساتھ ہولیا وہ ڈرائیورنگ نہیں جانتا تھا صرف سودا کرنے جارہا تھا۔
تھوڑی دیر بعد ہم مچھو کباڑیے کی دکان پر پہنچ گئے پندرہ ہزار میں یہ کار ہے اچھن بھائی اس نے چچا سے مصافحہ کرنے کے بعدایک طرف اشارہ کرکے بتایا۔
میں نے اس کی طرف دیکھا تو ہکا بکا رہ گیا وہ عجیب و غریب سی چیز تھی لگتی تو کار تھی لیکن بے حد قدیم ایسا معلوم ہوتا تھا کہ جب کار ایجاد ہوئی تھی تو اس زمانے کا کوئی ماڈل ہے شہزاد نے مایوسی سے کہا اسے کون چلائے گا۔
چچا نے اس پر کوئی تبصرہ نہیں کیا اور مچھو سے کہا اگر دس ہزار لے لو تو میں خریدنے پر تیار ہوں۔
ٹھیک ہے نکالو اس نے ہاتھ پھیلادیا۔
چچا نے اس کے ہاتھ پر رقم رکھ دی اور انتظار کرنے لگے پانچ منٹ بعد مچھو نے پوچھا اب کیا چاہیے؟
کاغذات چچا نے جواب دیا۔
کاغذات کہاں سے لاﺅںَمچھو نے بے چارگی سے کہا اگر آپ کوئی حادثہ نہیں کریں گے تو کار چلتی رہے گی ورنہ کوئی پوچھے گا نہیں یہ دوسری جنگ عظیم کے زمانے کی ہے ایک انگریز افسر کے پاس تھی اس نے میرے دادا کو تحفے میں دے دی اس لیے کہ دادا سپاہی تھے اور اس افسر کے ماتحت تھے جب وہ مرنے لگے تو انہوں نے ابا کو دے دی اور ابا نے مجھے اور اب میں آپ کو فروخت کررہا ہوں اس وضاحت سے چچا کچھ مطمن ہوگئے لیکن شہزاد بدستور الجھن میں مبتلا تھا وہ دوبارہ مجھ سے بولا اسے چلائے گا کون نعمان؟
میں چلاﺅں گا بھائی میں نے جواب دیا پھر پیچھے جاکر دیکھا کار کا نام ڈی لکس تھا میں نے ایک کتاب میں پڑھا تھا کہ ملکہ برطانیہ اول نے بھی یہ کار چلائی تھی۔
اس میں پٹرول تو ہے نا؟چچا نے پلٹ کر مچھو سے پوچھا۔
ہاں جی بالکل ہے آپ چلا کر دیکھیں وہ مسکرا کر بولاکوئی گڑ بڑ ہوجائے تو میرے پاس لے آئیے گا۔چچا کو کچھ حوصلہ ہوا وہ دروازہ کھول کر ڈرائیونگ سیٹ پر بیٹھ گئے اکنیشن میں چابی لگی تھی انہوں نے اسے گھمایا اور ایکسلریٹر پر پاﺅں رکھ دیا کار کے انجن نے انگڑائی سی لی اور گھڑ گھڑا کربیدار ہوگیا پھر حیرت انگیز طور کر کار چل پڑی لیکن دلچسپ بات یہ تھی کہ اس کے ہر حصے سے آواز آرہی تھی یوں لگتا تھا جیسے کار کو اس کی مرضی کے بغیر چلایا جارہا تھا یا اس کے ساتھ زبردستی کی جارہی ہو میں نے دیکھا کہ گلی میں کھڑے ہوئے بچے ڈر کر اپنے گھروں کے اندر دُبک گئے اور دروازے کھڑکیوں سے جھانکنے لگے جیسے وہ کار نہیں مریخ سے آئی کوئی بلا ہو۔
کار ہچکیاں لے رہی تھی یعنی چلتے چلتے ایک آدھ لمحے کے لیے رک جاتی تھی شہزاد بھائی اب بھی اس کی طرف سے مطم¿ن نہیں تھے میرے کان میں دھیمے سے کہنے لگے خدانخواستہ اگر یہ کہیں رک گئی تو دربارہ وہ سٹارٹ نہیں ہوگی پھر اسے دھکا کون لگائے گا؟انگریزوں کے زمانے کی کار ہے معمولی بات نہیں ہے۔
میں اور آپ،میں نے شرارت سے جواب دیا۔
چچا ڈرائیورنگ کی مشق کررہے تھے اس لیے کار کو میدان کی طرف لے جانے لگے کار کی رفتار بے حد دھیمی تھی اتنی دھیمی کہ رامو دھوبی اپنے گدھے پر کپڑوں کی گٹھریاں لادے اپنی دکان پر جارہا تھا لیکن گدھا گاڑی کار سے آگے نکل گئی تھی جب میں نے غور کیا تو پتا چلا کہ بہت سے راہ گیر بھی اس سے آگے نکل چکے ہیں گویا گار چل نہیں رہی بلکہ ٹہل رہی تھی۔
جب کار میدان میں پہنچ گئی تو چھوٹے لڑکے سہم کر بھاگ گئے لیکن بڑے لڑکے غور سے اسے دیکھنے لگے کیوں کہ انہوں نے اتنی حیرت انگیز چیز اپنی زندگی میں کبھی نہیں دیکھی تھی۔میدان میں پہچن کر شہزاد بھائی نے چچا سے کچھ نہیں کہا اور دروازہ کھول کر باہر نکل گئے چچا کو بھی پروا نہیں تھی وہ شوق اور جستجو سے کار چلانے میں مشغول تھے میں نے غور کیا تو پتا چلا کہ کار سیدھی جانے کے علاوہ دائیں بائیں بھی چل رہی ہے جیسے کوئی سانپ لہر ارہا ہے۔
سامنے والے حصے میں کچھ لڑکے فٹ بال کھیل رہے تھے ایک کھلاڑی نے کچھ زور کا شارٹ مار دیا تو فٹ بل لڑھکتی ہوئی کار کی طرف آنے لگی ایک کھلاڑی اس کے پیچھے دوڑ رہا تھا اس نے کار کو بالکل نظر انداز کردیا تھا بہر حال چچا اسے کیسے نظر انداز کر سکتے تھے انہوں نے بریک لگادیے جس کا نتیجہ یہ ہوا کہ کار ایک جھٹکے سے رک گئی چند لمحوں پہلے جو ایک قیامت مچی ہوئی تھی اور میرے کان بج رہے تھے ایک دم سے سناٹا چھاجانے کی وجہ سے کچھ عجیب سا معلوم ہوا جیسے دنیا ساکت ہوگئی ہے اور اس نے سورج کے گرد گھومنا بند کردیا۔
اس کھلاڑی نے فٹ بال کو کار تک پہنچنے سے پہلے روک لیا اورمڑ کر اپنے ساتھیوں کی طرف پھینک دیا کارچوں کہ اپنی جگہ پر رکگئی تھی اس لیے چچا نے دوبارہ اگنیشن میں چابی گمائی اس بار صاف معلوم ہوگیا کہ کار انجن ناراض ہے گھڑگھڑاہٹ سی ہوئی اور پوری کار دائیں بائیں ہلنے جلنے لگی لیکن اپنی جگہ سے ایک کانچ بھی نہیں سرکی دھکا لگانا پڑے گا چچا اچھن نے میری طرف مڑ کر کہا۔
میں نے سر ہلایا اور کار کا دروازہ کھول کر باہر آگیا دو چار لڑکوں کو جمع کرکے کار کو دھکا لگا یا تو وہ دوبارہ چل پڑی دائیں جانب سے چند گائےں آرہی تھی اور ایک ان میں سے کار کے سامنے سے ہوکر میدان میں لگی گھاس کی طرف بڑھنا چاہ رہی تھی چچا نے اسے بچانے کے لیے دوبارہ بریک لگادیے جس نتیجہ اچھا نہیں نکلا کار ایک جھٹکے سے رک گئی لیکن اس وقت میرے اور چچا دونوں کے منہ سے چیخیں نکل گئیں جب ہم نے دیکھا کہ کار کا اسٹیئرنگ چچا کے ہاتھ میں آگیا چچا جھنجلا کر کار سے اتر آئے ان کا کار چلا نے کا شوق ختم ہوچکا تھا سب لڑکے بھی کار چھوڑ کر ہانپنے لگے۔
ہاں بیٹے شاباش لگاﺅ دھکا چچا نے لڑکوں کو حوصلہ دیا۔
اب اسے کہاں لے جانا ہے؟ان میں سے ایک بولا یہیں پڑا رہنے دیجیے اور کباڑیے کو بلا لیجئے۔
چچا کو یہ تجویز معقول لگی انہوں نے اس نامعقول کار سے چھٹکارا پانے کا فیصلہ کرلیا مچھو کے بجائے انہوں نے چوتھی گلی کے کباڑیے رمضانی سے سودا کرنا مناسب سمجھا وہ کار کو دھکا لگواتے ہوئے وہاں پہنچ گئے رمضانی اس وقت ٹین کے ڈبوں کو صاف کررہا تھا چچا نے جھجکتے ہوئے کہا کار خریدو گے؟
کون سی کار کہاں ہے کار؟اس نے چونک پر پوچھا چچا نے کار کی طرف اشارہ کیا۔
اچھا یہ کار ہے؟اس نے یقین نہ کرنے والے لہجے میں کہا کیا اسے آپ بیچنا چاہتے ہیں؟لیکن یہ چلے گی کیسے ہینڈل تو آپ کے ہاتھ میں ہے؟
تم لگالینا چچا نے ملائمت سے کہا اوررمضانی کے سر پر ہاتھ پھیرنے لگے پرزے علا حدہ کرکے تول میں لوہے کی قیمت پر فروخت کردیے جائیں تو اس طرح نجات پائی جاسکتی ہے کتنے پیسے دے دوں؟
دس ہزار میں خریدی تھی چچا نے ہینڈل اسے تھماتے ہوئے کہا آپ نے غلطی کی تھی ان میں ایسی غلطی نہیں کرسکتا آپ ایسا کیجیے کہ اس کے پرزے کھول کر علاحدہ کیجیے تو میں خریدلوں گا۔
چچا کسی اور جھنجٹ نہیں پڑتا چاہتے تھے اس لیے کہنے لگے زیادہ پریشان نہ کرو چلو لوہے کے دام میں لے لو تم بھی کیا یاد کرو گے؟
پانچ سوروپے دے دوں؟
دس ہزار والی کارپانچ سو میں حیرت سے چچا کا منہ کھلا کر کھلا رہ گیا شہزاد بھائی نے بھی سودا بازی میں حصہ لے لیا لیکن رمضانی پانچ سو سے بڑھنے پر تیار نہ ہوا سب پر مایوسی کی کیفیت طاری ہوگئی۔
لاﺅ۔چچانے بجھے ہوئے دل سے کہا۔
رمضانی کباڑیے نے اپنی تجوری میں سے ایک میلا کچیلا نوٹ نکال کر ان کی طرف بڑھادیا لڑکے جو اس کا رکو دھکا دیتے ہوئے وہاں تک لائے تھے پسینا پونچھ رہے تھے چچا اچھن نے نوٹ شہزاد کی طرف بڑھادیا اور بولے انہیں چائے پلادینا پھر خالی ہاتھوں گھر کی طرف چل دیے۔"
بیوقوف گدھا - تحریر نمبر 1087,"فاطمہ ساجد
ایک مرتبہ کا ذکر ہے کہ ایک آدمی کے پاس ایک خوبصورت کتا تھا اُس کتے سے بہت پیار کرتا تھا وہ اسے اپنے پاس بٹھا کر کھانا کھلاتا کتا بھی ہر وقت اسکے پیچھے پیچھے دم ہلاتا پھرتا اور جہاں وہ جاتا ساتھ ہو لیتا آدمی کے پاس ایک گدھا بھی تھا جو دن بھر بوجھ اُٹھاتا اور رات کو اکیلا جگہ پر پڑارہتا ایک دن گدھے نے کھڑکی میں منہ ڈال کر مالک کے کمرے میں جھانکا تو دیکھ کر حیران رہ گیا کہ کتا مزے سے کھاناکھارہا تھا اور مالک پاس بیٹھا اسے چمکا رہا تھا گدھا اسے دیکھ کر جل گیا اور دل میں کہنے لگا آخر میرا مالک اس کتے کو اتنا پیار کیوں کرتا ہے میں دن بھر سخت محنت کرتا ہوں اور کتاصرف دم ہلاتا ادھر اُدھر اُچھلتا کودتا ہے اس نے سوچا کہ اگر میں بھی کتے کی طرح اُچھلنے کودنے اور دم ہلانے لگوں تو مالک مجھے بھی اسی طرح پیار کرے گا؟یہ خیال کرکے گدھا ڈھینچوں ڈھینچوں کرتا اور دم ہلاتا جھٹ مالک کے کمرے میں گھس گیا اس نے آسمان کی طرف منہ اُٹھایا دانت نکالے اور ایسی تیزی سے دم ہلائی کہ شیشے اور کانچ کے برتن میز پر سے اور الماری سے گر کر ٹکڑے ٹکڑے ہوگئے پھر اس نے اُچھل کر اگلے پاﺅں مالک کی گود میں رکھ دئیے مالک گدھے کی اس احمقانہ حرکت سے حیران و پریشان ہوگیا اور خیال کیا کہ گدھا پاگل ہوگیا ہے زور زور سے چلانے لگا شوروغل کی آواز سے قریب کے ہمسائے بھاگے آئے اور گدھے کی حرکات اور چیخ و پکار سن کر ان کو بھی یقین ہوگیا کہ گدھا پاگل ہوگیا ہے انہوں نے گدھے کو مار مار کر گھر سے نکال دیا بے چارہ گدھا اِس سب کے لیے تیار نہیں تھا اور دل میں کہنے لگا جو کتا کرتا ہے وہی میں نے بھی کیا مگر وہ اسے پیار کرتا ہے اور مجھے مارے یہ کہاں کا انصاف ہے؟"
بھیڑیے کے کان - تحریر نمبر 1085,"فضیلہ ذکاءبھٹی:
یہ ان دنوں کی بات ہے جب جانور اور انسان ایک جیسی بولی بولتے اور ایک دوسرے کی بات بخوبی سمجھ لیتے تھے ایک کچھوا اور گلہری اچھے دوست تھے بہت سے لوگوں کے لیے ان کی دوستی عجیب تھی اس لیے کہ دونوں جانوروں میں کوئی بات ایک جیسی نہیں تھی ،تاہم کچھوا اور گلہری اچھی طرح سے جانتے تھے کہ ہم دونوں میں بہت سی عادتیں ملتی جلتی ہیں۔
(جاری ہے)
ایک یہ کہ دونوں کو کسی معاملے میں جلدی نہیں ہوتی دوسرا یہ کہ دونوں کو بیر کھانا پسند ہے جب وہ بیرکے درخت کے قریب جاتے تو گلہری درخت پر چڑھ جاتی اور عمدہ پکے ہوئے بیر کُتر کُتر کر کھانے لگتی پھر جب اس کا پیٹ بھر جاتا تو وہ بیر شاخوں سے توڑ کر نیچے گرانا شروع کردیتی کچھوا جو نیچے منہ اُٹھائے کھڑا ہوتاوہ ان بیروں کو کھانا شروع کردیتا اسے بھی رسیلے اور میٹھے بیر بہت پسند تھے ایک روز کچھوا بیر کھارہا تھا کہ ایک بھیڑیاں وہاں آگیا کچھوے کو بیر کھاتے دیکھا تو اس نے خود بھی بغیر محنت بیر کھانے کا منصوبہ بنایا وہ دبے قدموں کچھوے کی پشت پر پہنچ گیا جب گلہری نے اوپر سے بیر گرایا تو کچھوے نے اپنا منہ کھول دیا اور آنکھیں بند کرلیں مگر بیر اس کے منہ میں نہیں گرا اس لیے کہ بھیڑیے نے اُچھل کر اس بیر کو اپنے منہ میں لے لیا جب کئی بیر بھیڑیے کے منہ میں پہنچ گئے تو کچھوار گلہری پر خفا ہونے لگا گلہری اوپر سے بھیڑے کی کارستانی دیکھ رہی تھی اس نے کچھوے سے تو کچھ نہیں کہا البتہ بھیڑیے کو سبق سکھانے کے لئے ایک بہت بڑا بیر توڑا اور اسے درخت سے گرادیا بھیڑیا پہلے کی طرح اچھلا اور اس نے بیر کو اپنے منہ میں لے لیا لیکن وہ بیر چوں کا بڑا تھا اور پوری طاقت سے گرا تھا اس لئے وہ سیدھا اس کے حلق تک چلا گیا اور وہاں جاکر پھنس گیا بھیڑیے نے بہت کوشش کی مگر وہ بیر اس کے حلق سے نہ نکلا اور سانس ند ہونے کی وجہ سے وہ مرگیا تھوڑی دیر بعد کچھورے نے آنکھیں کھولی تو بھیڑیں کو مردہ پایا اس کی سمجھ میں ساری بات آگئی کہ بیر کہاں جارہے تھے اور وہ بھوکا کیوں رہ گیا اس نے غصے سے بڑبڑاتے ہوئے کہا تم نے گلہری کی محنت سے فائدہ اُٹھا کر اپنا پیٹ بھرنا چاہا اور اس سے اجازت نہیں لی تھی تمہاری یہی سزا ہونی چاہیے تھی اس زمانے میں دستور تھا کہ فاتح مفتوح کے جسم کا کوئی بھی حصہ کاٹ لیا کرتا تھا چنانچہ کچھوے نے بھیڑیے کے دونوں کان کاٹ لیے اور انہیں گھر لاکر ایک طرف لٹکا دیا اب اگر اسے کوئی چیز کھانی ہوتی تھی تو وہ بھیڑیے کے کان سے چمچے کا کام لیتا تھا اس زمانے میں جانور بھی مہمان نواز اور مہذب ہوا کرتے تھے جب کوئی مہمان اس کے گھر آتا تو وہ اس کی خوب تواضع کرتے اس زمانے میں کارن سوپ جانور کو بہت پسند تھا وہ اپنے گھروں میں ایک ہانڈی میں سوپ پکاتے رہتے اور جب کوئی مہمان آتا تو اس سوپ سے اس کی تواضع کرتے کچھوا اپنے دوستوں کے گھر جاتا اور جب اسے سوپ پیش کیا جاتا تو وہ بھیڑیے کے کان نکالتا اور ان سے سوپ پینا شروع کردیتا،سب چونک جاتے کہ وہ کتنا بڑا فاتح ہے کہ اس نے بھیڑیے کو ہلاک کیا اور اب اس کے کانوں سے سوپ پیتا ہے ،جب دوسرے بھیڑیے نے یہ بات سنی تو انہیں بہت غصہ آیا یہ سراسران کی توہین تھی کچھوا ایک رینگنے والا ادنا جانور بھیڑیے کے کانوں سے سوپ پی رہا تھا انہوںنے تمام بھیڑیوں کا اجلاس بلایا اور یہ طے کیا کہ وہ لکڑیاں جمع کرکے خوب آگے دہکائیں گے اور کچھوے کو اس میں ڈال دیں گے اگر کچھوا فاتح بنتا ہے تو اس آگ میں سے نکل کر دکھائے کچھوا بھی وہاں موجود تھا اس نے کہا ٹھیک ہے مجھے تم اس آگ میں ڈال دو میں اپنے چوڑے پاﺅں استعمال کرکے اس میں سے نکل آﺅں گااس سے پہلے کے شعلے مجھے جھلسائیں میں اپنی جان بچانے میں کام یاب ہوجاﺅں گا سب بھیڑیے کو ایک دوسرے کی صورت میں دیکھنے لگے ایک بوڑھا اور دانش وہ بھیڑیا بولا ہم کچھوے کو آگ میں نہیں ڈالیں گے بلکہ آگ پر چکنی مٹی کی ہانڈی چڑھائیں گے پھر پانی جب خوب گرم ہوجائے گا اور کھولنے لگے گا تو کچھوے کو اس میں ڈال دیں گے ہاں تم لوگ جلدی سے ایسا ہی کرو کچھوے نے رضا مندی ظاہر کردی اس سے پہلے کہ پانی کھولنے لگے اور میری کھال کو نقصان پہنچائے میں اپنے فولادی پاﺅں سے ہانڈی توڑ کر باہر آجاﺅں گا بھیڑیے بہت مایوس ہوئے اور سر جوڑ کر پھر صلاح مشورہ کرنے لگے انہیں اپنا منصوبہ ناکام ہوتا نظر آیا تو پھر دوسری ترکیب سوچی گئی کہ کچھوے کو دریا تک لے جاکر اسے بہت گہرائی میں پھینک دیا جائے سب بھیڑیے دریا کی چاروں طرف کھڑے ہوجائیں اور کچھوا جب تک ڈوب نہ جائے وہیں کھڑے رہیںیہ سن کر کچھوار رونے گڑگڑانے لگا اوربولا مجھے دریا میں مت پھینکو میں ڈوب کر مرنا نہیں چاہتا بھیڑیوں نے اسے دبوچ لیا اور دریا پر لے جاکر خوب گہرائی میں پھینک دیا پانی میں ایک چٹان تھی کچھوے کی پیٹھ اس سے ٹکرائی تو کئی جگہوں سے چٹخ گئی اس کے بعد وہ اُچھل کر پانی میں جا پڑا کچھوے تو دریا میں ہی رہتے ہیں پانی ان کے لئے انوکھی چیز نہیں ہے اس لیے کچھوا تیرتا ہوا دوسرے کنارے تک پہنچ گیا دوسرا کنارہ بہت دور تھا اور بھیڑیے وہاں نہیں تھے چنانچہ وہ اسے نہ دیکھ سکے کچھوے نے اپنی پیٹھ کی طرف دیکھا تو اسے رونا آگیا اس لیے کہ اس کی پیٹھ جو تھوری دیر پہلے خوبصورت اور چکنی تھی اب وہ کئی جگہوں سے چٹخ چکی تھی اور اس پر بہت سی دراڑیں پڑی ہوئی تھی وہ جنگل کی طرف گیا اور چند جڑی بوٹیاں جمع کرکے مرہم بنایا اور اسے اپنے زخموں پر لگاتا رہا جڑی بوٹیوں نے کام کردکھایا اور اس کے زخم ٹھیک ہوگئے وقت گزرتا رہا کچھوﺅں کی کئی نسلیں گزرگئیں لیکن ان کی پیٹھ پڑئے ہوئے نشانات دور نہ ہوئے ان بے ترتیب نشانات کو تم اب بھی کچھوے کی پیٹھ کر پر دیکھ سکتے ہو ایک اور دلچسپ بات وہ یہ کہ چوں کہ کچھوا بھیڑیے کے کانوں کو سوپ پینے کے لئے چمچے کے طورپر استعمال کیا کرتا تھا چنانچہ قدرت نے ان کے کان بالکل چمچے جیسے ہی کردئیے یقین نہ آئے تو کسی بھیڑیے کے گھر جاکر اس کے کان پکڑ کر دیکھ لو بالکل چمچے جیسے ہی دکھائی دیں گے۔"
انوکھا انصاف - تحریر نمبر 1084,"ذوالقرنین زیدی
یہ گئے وقتوں کی بات ہے کسی شہر کا قاضی مرغی لینے بازار گیا دکان دار دکان بند کرچکا تھا وہ ایک گاہک کے لیے مرغی ذبح کرکے اس کا انتظار کررہا تھا قاضی صاحب نے کہا یہی مرغی دے دو۔“دکان دار نے کہا ،میں مرغی کے مالک کو کیا جواب دوں گا؟ قاضی صاحب نے کہا گاہک سے کہہ دینا مرغی اُڑ گئی بات بڑھے گی تو معاملہ میرے پاس ہی آئے گا،دکان دار نے مرغی قاضی کو دے دی کچھ ہی دیر میں وہ گاہک آن پہنچا جس کی مرغی تھی مرغی طلب کرنے پر دکان دار نے بتایا کہ مرغی اُرگئی ہے وہ نہ مانا اور دکان دار کو پکڑ کر قاضی کے پاس چل دیا راستے میں دو افراد جھگڑرہے تھے دکان دار بیچ بچاﺅ کرانے لگا تو اس کی انگلی لڑنے والوں میں سے ایک شخص کی آنکھ میں لگ گئی جس سے اس کی آنکھ ضائع ہوگئی وہ یہودی تھا سو وہ بھی اپنا معاملہ لے کر قاضی کی طرف ساتھ ہی چل پڑا دکان دار بہت پریشان تھا کہ مرغی کے معاملے میں تو قاضی بچا لئے گا مگر اس کے معاملے میں کیا ہوگا،دکان دار سوچ سوچ کر اتنا پریشان ہوا کہ اچانک ہاتھ چھڑا کر بھاگا اور مسجد کے مینار پر چڑھ کر نیچے کود گیا نیچے ایک بوڑھا شخص کھڑا تھا دکان دار سیدھا اس پر گرا اور وہ بوڑھا شخص وہیں مرگیا مرنے والے بوڑھے شخص کے بیٹے نے دکان دار کو پکڑلیا جب اسے پتا چلا کہ اس دکان دار کو قاضی کے پاس پیشی کے لیے لے جایا جارہا رتھا تو وہ بھی ساتھ ہولیا معاملہ قاضی کی عدالت میں پہنچا تو سب سے پہلے مرغی والے گاہک نے اپنا مقدمہ درج کروایا میں مرغی ذبح کروا کر گیا تھا اب دکان دار کیسے کہہ رہا ہے کہ مرغی اُڑ گئی بھلا مری مرغی کیسے اُٹھ سکتی ہے؟قاضی نے مدعی کو غصے سے دیکھا اور کہا کیا مرنے کے بعد دوبارہ زندہ ہونے پر تمہارا ایمان نہیں ہے؟یہ سن کر وہ ڈر گیا کہ کہیں کفر کا فتویٰ نہ لگ جائے اس نے کہا بالکل میں مرنے کے بعد دوبارہ زندہ کیے جانے پر یقین رکھتا ہوں،قاضی نے جواب دیا تو مرغی کے زندہ ہونے پر کیوں یقین نہیں رکھتے،بے چارہ کیا کرتا قاضی کے سامنے فیصلہ تسلیم کرنے کے سوا اور کوئی چارہ بھی نہیں تھا اب قاضی کے پاس دوسرا مقدمہ تھا کہ دکان دار نے ایک یہودی کی آنکھ پھوڑ دی تھی اور یہودی قصاص کا طلب گار تھا چوں کہ یہودی کے لیے قصاص آدھا مقرر تھا اس لیے قاضی صاحب نے فیصلہ سنایا دکان دار نے یہودی کی ایک آنکھ پھوڑی ہے اس لیے نصف قصاص دشوار ہوگا بہتر ہے کہ دکان دار یہودی کی دوسری آنکھ بھی پھوڑدے اور یہودی بدلے میں نصف قصاص یعنی دکان دار کی ایک آنکھ پھوڑے گا فیصلہ سنتے ہی یہودی کی سٹی گُم ہوگئی کہ اگر دوسری آنکھ بھی چلی گئی تو کہیں کانہیں رہوں گا سو اس نے اپنی جان بچانے کے لئے دکان دار کو معاف کردیا اب تیسرے مقدمے میں بوڑھے کا بیٹا قاضی کے روبرو پیش تھا قاضی جی نے معاملہ توجہ سے سنا اور فیصلہ سنایا دکان دار کو مسجد کے اسی مینار کے آگے کھڑا کردیا جائے اور مرنے والے بوڑھے کا بیٹا مینار کی اسی کھڑکی سے دکان دار پر چھلانگ لگا کر اس کی جان لے لے اور اپنا قصاص وصول کرلے۔
(جاری ہے)
بوڑھے کے بیٹے نے کہا قاضی صاحب اگر دکان دار ذرا سا بھی اَدھر اُدھر ہوا تو میری اپنی جان چلی جائے گی،قاضی نے جواب دیا تمہارا باپ بھی تو اِدھر اُدھر ہوسکتا تھا نا؟"
عقلمند مُرغا - تحریر نمبر 1080,"اقراءرحمان:
کہتے ہیں کسی زمانے میں ایک سوداگر تھا اور بڑا مالدار بھی تھا وہ مختلف جانوروں کی بولیاں بھی اچھی طرح سمجھتا تھا اسی دن اس نے اپنے مویشی خانے میں گدھے اور بیل کو آپس میں باتیں کرتے سنا بیل گدھے سے کہہ رہا تھا تم خوش قسمت ہوں جبکہ میں سارا دن ہل چلاتا ہوں اور تم مزے سے رہتے ہوں گدھے نے کہا میرا کہا مانو تو تم بھی آرام پاﺅ گے کل کام کے وقت بیمار پڑجانا تو مالک تم سے کام نہیں لیں گا بیل نے خوش ہوکر تجویز پر پورا عمل کرنے کا یقین دلایا سوداگر نے ان کی باتیں سن لیں مگر خاموش رہا اگلے دن جب ملازم نے بیل کے بیمار ہونے کی اطلاع دی تو سوداگر مسکرا دیا اور کہا کہ گدھے کو لے جاﺅ نوکر گدھے کو لے گیااور شام تک کام لیا رات کو جب گدھا آیا تو بیل نے شکریہ ادا کیا کہ تمہاری تجویز خوب رہی اور مجھے آرام کرنے کا موقع مل گیا گدھا دن بھر مشقت سے چور چور رتھا اس وقت تو خاموش رہا لیکن جی میں سوچتا رہا اچھی نصیحت کی کہ خود مصیبت میں پھنس گیا اگلے روز صبح سوداگر پھر مویشی خانے پہنچا تاکہ گدھے اور بیل کا معاملہ دیکھے آج اتفاقاً اسکی بیوی بھی ساتھ تھی اس وقت گدھا بیل سے پوچھ رہا تھا کہ آج کیا کرو گے؟بیل نے کہا آج بھی میں بیمار ہوں گا گدھے نے کہا نہیں ایسا غضب نہ کرنا مالک کہہ رہا تھا کہ اگر بیل تندرست نہ ہوا تو اسکو ذبح کردیا جائے گا اسلئے بہتر یہی ہے کہ آج کام پہ جاﺅ ورنہ جان کو خطرہ ہے سوداگر یہ سن کر ہنس پڑا اسکی بیوی نے حیران ہوکر پوچھا آپ کیوں ہنسے؟سوداگر نے کہا مجھے گدھے اور بیل کی باتوں پر ہنسی آگئی بیوی نے دریافت کیا کہ ان میں کیا گفتگو ہوئی؟سوداگر نے کہا یہ ایک راز ہے اگر ظاہر کردیاتو میری جان کو خطرہ ہے بیوی اصرار کرنے لگی اور کہا کہ تم بہانے بناتے ہوںدرست بات نہیں بتائی تو میں آپنے آپ کو قتل کرلوں گی۔
(جاری ہے)
سوداگر نے اسے بہت سمجھانا چاہا لیکن وہ اپنی ضد پر اَڑی رہی اور ساتھ ہی وہ رونا پیٹنا شروع کردیا سوداگر پریشان ہوگیا کہ اگر بتاتا ہوں تو میری زندگی پر حرف آتا ہے نہیں بتاتا تو یہ جان کھودیتی ہے اس فکر میں کھڑا تھا کے کہ کتے نے مرغ سے کہا کہ تو آج بھی مرغیوں کو ڈانٹ رہا ہے؟مرغ بولا کیوں آج کیا بات ہے کتے نے کہا آج ہماری مالکہ مالک سے ایسے راز دریافت کرنے پر اصرار کررہی ہے کہ اگر بتادیا تو مالک کی جان خطرے میں پڑجائے گی مالک نہ بتائے تو مالکہ جان دینے کے لیے تیار ہیں مرغ نے کہا مالک بے وقوف ہے جو ایک بیوی کو قابو نہیں رکھ سکتا مجھے دیکھو میں نے پچاس مرغیوں کو سنبھال رکھا ہے اگر میری مرضی کے مطابق کے خلاف ذرا بھی کام کریں تو مار مار کر سیدھا کردوں۔
یہ سن کر مالک نے ہنٹر اٹھایا اور بیوی کو مارنا شروع کردیا عورت ڈرگئی اور سوداگر کے قدموں میں گر کر معافی مانگی کہ تمہاری مرضی کے خلاف آئندہ کوئی کام نہیں کروں گی اور کبھی ضد نہیں کروں گی۔"
ایک سے بڑا ایک - تحریر نمبر 1062,"محمد ابراہیم خان:
ایک کنجوس کے گھر کوئی مہمان آیا تو اُس نے اپنے بیٹے سے کہا کہ آدھا کلو عمدہ قسم کا گوشت کہیں سے لے کرآؤ۔ بیٹا بازار گیا اور خاصی دیر بعد خالی ہاتھ گھر لوٹا آیا۔ کنجوس باپ نے پوچھا؛”گوشت کہاں ہے؟“ بیٹا بولا ابا جان میں قصائی کے پاس گیا اور اُسے کہا کہ جو سب سے عمدہ گوشت تمہارے پاس ہے ، وہ آدھا کلو دے دو۔
قصائی نے کہا ؛ بے فکر رہو میں تمہیں ایسا گوشت دوں گا کہ گویا مکھن ہو“ میں نے سوچا اگر ایسا ہی ہے تو مکن ہی لے لیتا ہوں۔ میں نے قصائی سے گوشت لینے کا ارادہ ترک کردیا اور سیدھا بقال کے پاس گیا اور اُس سے کہا کہ تمہارے پاس جو سب سے عمدہ مکھن ہے وہ دیدو۔ بقال نے کہا؛ بے فکر رہو میں تمہیں ایسا مکھن دوں گا کہ شہد ہو“میں نے سوچا کہ اگر ایسا ہی ہے تو پھر شہد ہی خرید لوں ۔
(جاری ہے)
چنانچہ میں شہد والے کے پاس گیا اور اُس سے کہا کہ تمہارے پاس جو سب سے عمدہ شہد ہے وہ مجھے دے دو۔ شہد والے نے کہا؛ بے فکر رہو میں تمہیں ایسا شہد دوں گا ، گویا کہ بالکل صاف شفاف پانی ہو۔ میں سوچا اگر یہی قصہ ہے تو پانی گھر میں ہی موجود ہے۔ اسلئے میں خالی ہاتھ واپس آگیا۔ کنجوس باپ کہنے لگا؛ ” واہ بیٹے یہ تو تم نے بہت عقلمندی سے کام لیا ، مگر ایک نقصان پھر بھی کردیا ہے، وہ یہ کہ ایک دکان سے دوسری دکان جانے میں تمہاری جوتی گھس گئی ہوگی،۔
بیٹا بولا: نہیں ! ابا جان ایسا نہیں ہے ، میں تو مہمان کی چپل پہن کر گیا تھا ، اسلئے کوئی نقصان نہیں ہوا۔ بیچارا مہمان جو بڑی دیر سے کھانے کے انتظار میں بیٹھا ہوا تھا فوراََ اٹھا اور اپنی منزل کو روانہ ہوگیا کہ کہیں دوسرے وقت کے کھانے کے انتظار کیلئے مزید تکلیف نہ برداشت کرنا پڑے۔"
بیل اور گدھا - تحریر نمبر 922,"کسی گاوٴں میں ایک بڑا زمیندار رہتا تھا۔ خدا نے اسے بہت سی زمین، بڑے بڑے مکان اور باغ دیے تھے جہاں ہر قسم کے پھل اپنے اپنے موسم میں پیدا ہوتے تھے۔ گائے اور بھینسوں کے علاوہ اس کے پاس ایک اچھی قسم کا بیل اور عربی گدھا بھی تھا۔ بیل سے کھیتوں میں ہل چلانے کا کام لیا جاتا اور گدھے پر سوار ہو کر زمیندار ادھر ادھر سیر کو نکل جاتا۔ ایک بار اس کے پاس کہیں سے گھومتا پھرتا ایک فقیر نکل آیا۔
زمیندار ایک رحم دل آدمی تھا۔ اس نے فقیر کو اپنے ہاں ٹھہرایا۔ اس کے کھانے پینے اور آرام سے رہنے کا بہت اچھا انتظام کیا۔ دو چار دن بعد جب وہ فقیر وہاں سے جانے لگا تو اس نے زمیندار سے کہا ""چودھری! تم نے میری جو خاطر داری کی ہے میں اسے کبھی نہیں بھولوں گا۔ تم دیکھ رہے ہو کہ میں ایک فقیر ہوں۔
(جاری ہے)
میرے پاس کوئی ایسی چیز نہیں جو تمھاری خدمت میں پیش کروں۔
ہاں میں جانوروں اور حیوانوں کی بولیاں سمجھ سکتا ہوں۔ تم چاہو تو یہ علم میں تمھیں سکھا سکتا ہوں لیکن تم کو مجھ سے ایک وعدہ کرنا ہو گا کہ تم یہ بھید کبھی کسی کو نہیں بتاوٴ گے اور یہ بھی سن لو کہ اگر تم نے یہ بھید کسی سے کہہ دیا تو پھر زندہ نہ رہ سکو گے۔""
چودھری نے کہا: ""بابا! میں تم سے وعدہ کرتا ہوں کہ میں یہ بھید کبھی کسی کو نہیں بتاوٴں گا اور تمھارا یہ احسان عمر بھر یاد رکھوں گا۔
""
خیر، فقیر نے اسے جانوروں اور حیوانوں کی باتیں سمجھنے کا عمل سکھا دیا اور چلا گیا۔
زمیندار کے پاس جو بیل تھا وہ بیچارہ صبح سے پچھلے پہر تک ہل میں جتا رہتا۔ شام کو جب وہ گھر آتا تو اس کے کھانے کے لیے بھوسا ڈال دیا جاتالیکن گدھے کو سبز گھاس اور چنے کا دانہ کھانے کو ملتا۔ غریب بیل یہ سب کچھ دیکھتا اور چپ رہتا۔
وقت اسی طرح گزر رہا تھا۔
ایک دن جب بیل کھیتوں سے واپس آتے ہوئے گدھے کے پاس سے گزرا تو گدھے نے اسے لنگڑاتے ہوئے دیکھ کر پوچھا: ""بھائی آج تم لنگڑا لنگڑا کر کیوں چل رہے ہو؟""
بیل نے جواب دیا: ""گدھے بھائی! آج مجھے بہت کام کرنا پڑا۔ میں جب تھک جاتا تھا تو نوکر میری پیٹھ اور ٹانگوں پر زور زور سے لاٹھیاں مارتا۔ میری ٹانگ میں چوٹ لگ گئی ہے۔ خیر! اپنی اپنی قسمت ہے۔
""
گدھا چپ رہا اور بیل اپنے تھان کی طرف چلا گیا۔ جہاں بیل بندھا کرتا تھا، وہاں زمیندار کو اپنے نوکر کے لئے گھر بنوانا تھا۔ کچھ دنوں کے بعد زمیندار نے بیل کے لیے بھی گدھے کے پاس ہی کھرلی بنوا دی۔ جب دونوں کو وقت ملتاایک دوسرے سے باتیں بھی کر لیتے۔
ایک روز بیل کو اداس اور خاموش دیکھ کر گدھے نے اس سے پوچھا: ""بیل بھائی! کیا بات ہے؟ آج تم چپ چپ کیوں ہو۔
کوئی بات ہی کرو۔""
بیل نے کہا: ""گدھے بھائی! کیا بات کروں؟ آج پھر بڑی لاٹھیاں پڑی ہیں۔""
گدھا کہنے لگا: ""بیل بھائی! سچ جانو تم۔ تمھاری جو درگت بنتی ہے وہ دیکھ کر مجھے بہت دکھ ہوتا ہے لیکن مجھے افسوس ہے کہ میں تمھارا دکھ بانٹ نہیں سکتا۔""
بیل بولا: ""گدھے بھائی! تم نے سچ کہا۔ دکھ تو کوئی کسی کا نہیں بانٹ سکتالیکن تم کچھ مشورہ تو دو کہ اس مصیبت سے میری جان کیسے چھوٹے گی اور نہیں تو دو چار دن ہی آرام کر لوں۔
""
گدھے نے کہا: ""ایک ترکیب میری سمجھ میں آئی ہے۔ اس پر عمل کرو گے تو پانچ سات روز کے لیے تو بچ جاوٴ گے۔ کہو تو بتاوٴں؟""
بیل بولا:"" نیکی اور پوچھ پوچھ۔ بتاوٴ، کیا ترکیب ہے؟""
گدھے نے بتایا: ""تم یہ کرو کہ جب ہل والا تمھیں ہل میں جوتنے کے لیے لینے آئے تو تم آنکھیں بند کر کے کھڑے ہو جانا۔ وہ تمھیں کھینچے تو تم دو قدم چلنا اور ٹھہر کر گردن ڈال دینا۔
پھر بھی اگر اسے رحم نہ آئے اور کھیت پر لے ہی جائے تو کام نہ کرنا اور زمین پر بیٹھ جانا۔ کیسا ہی مارے پیٹے ہرگز نہ اٹھنا۔ گر گر پڑنا پھر وہ تمھیں گھر لے آئے گا۔ گھر لا کر تمھارے آگے چارا ڈالے تو کھانا تو ایک طرف رہا تم اسے سونگھنا تک نہیں۔ گھاس دانہ نہ کھانے سے کم زوری تو ضرور آ جائے گی مگر کچھ دن آرام بھی مل جائے گاکیونکہ بیمار جانور سے کوئی محنت نہیں لیا کرتا۔
لو یہ مجھے ایک ترکیب سوجھی تھی تمھیں بتا دی ۔ اب تم کو اس پر عمل کرنے یا نہ کرنے کا اختیار ہے۔""
اتفاق سے زمیندار جو اس وقت ان کے پاس سے گزرا تو اس نے ان دونوں کی باتیں سن لیں اور مسکراتا ہوا ادھر سے گزر گیا۔ چارے بھوسے کا وقت آ گیا تھا۔ نوکر نے گدھے کے منہ پر دانے کا توبڑا چڑھایا اور بیل کے آگے بھی چارا رکھ دیا۔ بیل دو ایک منھ مار کر رہ گیا۔
اگلے دن ہل والا بیل کو لینے آیا تو دیکھا کہ بیل بیمار ہے۔ رات کو کچھ کھایا بھی نہیں۔ نوکر دوڑا ہوا مالک کے پاس گیا اور کہنے لگا: ""نہ جانے رات بیل کو کیا ہوا۔ نہ کھاتا ہے نہ پیتا ہے اور آج مجھے پورے کھیت میں ہل چلانا ہے کہو تو باغ میں سے دوسرا بیل لے آوٴں؟""
زمیندار نے بیل اور گدھے کی باتیں تو سن ہی لی تھیں۔ دل میں بہت ہنسا کہ گدھے نے خوب سبق پڑھایا ہے۔
زمیندار ہل والے سے بولا: ""اچھا جاتا کہاں ہے؟ دوسرا بیل لانے کی کیا ضرورت ہے۔ گدھے کو لے جاوٴ۔ ہل میں لگا کر کام نکال لو۔""
گدھے پر مصیبت آ گئی۔ پہلے تو دن بھر تھان پر کھڑے کھڑے گھاس کھایا کرتااب جو صبح سے ہل میں جتا تو شام تک سانس لینے کی مہلت نا ملی۔ دم بھی مروڑی گئی ڈنڈے بھی پڑے۔ سورج ڈوبنے کے بعد جب گدھا لوٹ کر اپنے تھان پر آیا تو بیل نے اس کا بہت شکریہ ادا کیا اور کہنے لگا: ""بھیا تمھاری مہربانی سے آج مجھ کو ایسا سکھ ملا کہ ساری عمر کبھی نہیں ملا تھا۔
خدا تم کو خوش رکھے۔"" گدھا کچھ نہ بولا۔ وہ اس سوچ میں تھا کہ اگر دو چار دن یہی حال رہا تو میری جان ہی چلی جائے گی۔ اچھی نیکی کی کہ اپنے کو مصیبت میں پھنسا دیا۔
دوسرے دن پھر ہل والا گدھے کو لے گیا اور شام تک اسے ہل میں لگائے رکھا۔ جب گدھا تھکا ہارا واپس آیا تو بیل نے پھر اس کا شکریہ ادا کیا اور خوشامد کی باتیں کرنی چاہیں۔
گدھا کہنے لگا: ""میاں ان باتوں کو رہنے دو۔
آج میں نے مالک کی زبان سے ایک ایسی بری خبر سنی ہے کہ میرے رونگٹے کھڑے ہو رہے ہیں۔ خدا تم کو اپنی حفاظت میں رکھے۔""
بیل نے کان کھڑے کر کے پوچھا: ""گدھے بھائی! سناوٴ تومیرا تو دل دھڑکنے لگا۔""
گدھا بولا: "" کیا سناوٴں۔ مالک ہل والے سے کہہ رہا تھا کہ اگر بیل زیادہ بیمار ہو گیا ہے اور اٹھنے کے قابل نہیں رہا تو قصائی کو بلا کر اس پر چھری پھروا دو۔
"" بیل قصائی کے نام سے کانپ اٹھا اور کہنے لگا: ""پھر تم کیا مشورہ دیتے ہو؟""
گدھا بولا: ""میں تو ہر حال میں تمھاری بھلائی چاہتا ہوں۔ اب میرا یہ مشورہ ہے کہ تم کھڑے ہو جاوٴ۔ چارا بھوسا کھانے لگو اور صبح کو جب ہل والا آئے تو خوشی خوشی اس کے ساتھ جا کر ہل میں جت جاوٴ ۔""
یہ باتیں بھی زمیندار چھپا ہوا سن رہا تھا اور دونوں کی باتوں پر اسے دل ہی دل میں ہنسی آ رہی تھی۔
جان جانے کے ڈر سے بیل نے پھر گدھے کے مشورے پر عمل کیا۔ چارے کی ساری ناند صاف کر دیں اور کلیلیں کرنے لگا۔ صبح ہوئی تو زمیندار اپنی بیوی کو ساتھ لیے بیل کے تھان پر پہنچا۔ بیل نے جو اپنے مالک کو دیکھا تو اچھلنا شروع کر دیا۔ اتنے میں ہل والا بھی آ گیا۔ اس نے بیل کو بالکل تندرست پایا۔ کھول کر لے چلا تو وہ اس طرح دم ہلاتا اور اکڑتا ہوا چلا کہ مالک کو بے اختیار ہنسی آ گئی ۔
بیوی نے پوچھا: ""تم کیوں ہنسے؟ ہنسی کی تو کوئی بات نہیں۔""
زمیندار نے جواب دیا: ""ایسی ہی ایک بھید کی بات ہے جو میں نے سنی اور دیکھی جس پر میں ہنس پڑا۔""
بیوی بولی: مجھے بھی وہ بات بتاوٴ۔""
زمیندار نے کہا: ""وہ بتانے کی بات نہیں ہے، اگر بتا دوں گا تو مر جاوٴں گا۔""
بیوی بولی: ""تم جھوٹ بول رہے ہو۔ تم مجھ پر ہنسے تھے۔
"" زمیندار نے بہت سمجھایا کہ نیک بخت! تجھ پر میں کیوں ہنسوں گاتجھ کو تو وہم ہو گیا ہے۔ اگر مرنے کا ڈر نہ ہوتا تو ضرور بتا دیتا۔
مگر وہ کب ماننے والی تھی بولی: ""چاہو مرو یا جیومیں پوچھ کر ہی رہوں گی۔""
جب بیوی کسی طرح نہیں مانی تو زمیندار نے سارے پڑوسیوں کو جمع کیا اور سارا قصہ سنایا کہ میری بیوی ایک ایسی بات کے لئے ضد کر رہی ہے جسے ظاہر کرنے کے بعد میں مر جاوٴں گا۔
لوگوں اس کی بیوی کو بہت سمجھایا اور جب وہ نہ مانی تو اپنے گھر چلے گئے۔ زمیندار لاچار ہو کر وضو کرنے چلا گیا کہ بھید کھلنے سے پہلے دو نفل پڑھے۔
زمیندار کے ہاں ایک مرغا اور پچاس مرغیاں پلی ہوئی تھیں اور ایک کتا بھی تھا۔ زمیندار نے جاتے جاتے سنا کہ کتا مرغے پر بہت غصے ہو رہا ہے کہ کم بخت! تو کہاں مرغیوں کے ساتھ ساتھ بھاگا چلا جاتا ہے۔
ہمارے تو آقا کی جان جانے والی ہے۔
مرغ نے پوچھا: ""کیوں بھائی! اس پر ایسی کیا آفت آ پڑی! جو اچانک مرنے کو تیار ہو گیا۔""
کتے نے ساری کہانی مرغے کو سنا دی۔
مرغے نے جو یہ قصہ سنا تو بہت ہنسا اور کہنے لگا: ""ہمارا مالک بھی عجیب بے وقوف آدمی ہے۔ بیوی سے ایسا دبنا بھی کیا کہ مر جائے اور اس کی بات نہ ٹلے مجھے دیکھو! مجال ہے جو کوئی مرغی میرے سامنے سر اٹھائے۔
مالک ایسا کیوں نہیں کرتا کہ گھر میں جو شہتوت کا درخت ہے اس کی دو چار سیدھی سیدھی ٹہنیاں توڑے اور اس ضدن کو تہہ خانے میں لے جا کر اسے ایسا پیٹے کہ وہ توبہ کر لے اور پھر کبھی ایسی حرکت نہ کرے۔""
زمیندار نے مرغ کی یہ بات سن کر شہتوت کی ٹہنیاں توڑیں اور انھیں تہہ خانے میں چھپا آیا۔
بیوی بولی: ""لو اب وضو بھی کر آئے اب بتاوٴ؟""
زمیندار نے کہا: ""ذرا تہہ خانے چلی چلو تاکہ میں بھید بھی کھولوں تو کوئی دوسرا جانے بھی نہیں اور وہیں مر بھی جاوٴں۔
""
بیوی نے کہا: ""اچھا۔"" اور آگے آگے تہہ خانے میں گھس گئی۔ زمیندار نے دروازہ بند کر کے بیوی کو اتنا مارا کہ وہ ہاتھ جوڑ کر کہنے لگی: ""میری توبہ ہے پھر کبھی میں ایسی ضد نہیں کروں گی۔""
اس کے بعد دونوں باہر نکل آئے۔ کنبے والے اور رشتے دار جو پریشان تھے خوش ہو گئے اور میاں بیوی مرتے دم تک بڑے اطمینان کے ساتھ زندگی بسر کرنے لگے۔"
دل چسپ سفر - تحریر نمبر 915,"اسکول میں جب بھی گرمی کی چھٹیاں ملتی ہیں تو ہم کہیں نہ کہیں گھومنے اور سیر و تفریح کے لیے جاتے ہیں۔ پچھلے سال جب چھٹی ملی تو ممی پاپا نے کہا کہ اس سال ہم فیض پور جائیں گے۔ فیض پور ایک تاریخی گاوں ہونے کے ساتھ گھنے جنگل سے گھرا ہوا ہے۔
میری تو باچھیں کھل گئیں۔ میں نے زور وشور سے سفر پر جانے کے لیے اپنی تیاری شروع کردی۔ ممی پاپا ، میرے چھوٹے بھائی اور دونوں بہنوں کی تیاریاں چل رہی تھیں۔
ہم نے اپنااپنا سامان اپنی اپنی بیگ میں رکھا کھانے پینے کی چیزیں ، بسکٹ، ٹافیاں ، چاکلیٹ اور چوڑے وغیرہ بھی لے لیے۔ چوں کہ ہمیں اگلے دن صبح سویرے اٹھ کر سفر پر جانا تھا۔ اس لیے آج ہم سب رات کا کھانا کھانے کے بعد جلدی سے سوگئے۔ لیکن میری آنکھوں سے تونیند اْڑی ہوئی تھی، میرا جی چاہتا تھا کہ جلدی سے صبح ہوجائے اور میں اڑ کر فیض پور پہنچ جاوٴں۔
(جاری ہے)
اگلے دن ہم صبح جلدی اٹھے اور نہادھوکر تیار ہونے لگے۔ ممی پاپا، دادای، میری دونوں بہنیں اور چھوٹا بھائی ، ہم سب رکشا کے ذریعہ بس اسٹینڈ پہنچے اور وہاں سے فیض پور جانے والی بس پکڑی۔
اِس سفر کے دوران ہم کافی خوش تھے۔ ہم نے کئی قسم کے جانور دیکھے ، پیڑ پودوں کو دیکھا، پہاڑ ، ندی، جھرنے ، تالاب اور آب شار بھی دیکھے۔ ساتھ میں ہم سب بچے بس میں خوب انجوائے بھی کررہے تھے۔
ہم گھنے جنگل کے کنارے سڑک سے گذررہے تھے کہ تب ہی اچانک ہماری بس خراب ہوگئی۔ کئی مسافروں کا تو ڈر کے مارے برا حال ہوگیا۔لیکن ہمیں تو مزہ مل رہا تھا کہ اب اب بس کو درست کرنے میں کافی وقت لگ جائے گا۔ اور ہم سامنے کے جنگل کی سیر کرلیں گے۔ یہ سوچ کر ہم فوراً بس سے باہر کود پڑے۔ بس ڈرائیور نے کہا کہ بس کو درست کرنے میں ایک دوگھنٹے لگ سکتے ہیں۔
جنگل میں گھومنے کا شوق تو ہمیں بچپن ہی سے رحمانی پبلی کیشنز سے چھپی ہوئی کہانیوں کی کتابیں پڑھ پڑھ کر ہوگیا تھا آج بڑا اچھا موقع ملا تھا جنگل کی سیر کرنے کا۔
جب پاپا سے اجازت چاہی تو انھوں نے منع کردیاکہ جنگل میں شیر چیتے اور دوسرے خطرناک جانور رہتے ہیں ، ممکن ہے تم لوگوں کو نقصان پہنچادیں۔ ہم بچّے بڑوں کا کہنا کہاں مانتے ہیں؟ سو پاپا کی بات کو سنی ان سنی کرکے نکل پڑے جنگل کی سیر کو۔
جنگل میں گھومتے گھومتے ہمیں پتا ہی نہ چلا کہ ہم کہاں آگئے۔ ہمیں بہت ڈر لگنے لگا۔ اور ایک بچہ ہم کو ڈرانے کے لیے شیر کی آوازیں نکالنے لگا۔ جب ہم اور زیادہ ڈرنے لگے تو وہ ہمیں دیکھ کر زور زور سے ہنسنے لگا۔ ہم سمجھ گئے کہ وہ ہمیں ڈرا رہا ہے۔
تب ہی اچانک میں نے ایک شیر کو دیکھا جو وہاں سے کافی فاصلے پر کھڑا ہماری ہی طرف دیکھ رہا تھا۔
میں نے جیسے ہی سب کو شیر کے بارے میں بتایا تو سب بچے ڈر کے مارے بری طرح ادھر ادھر بھاگنے لگے۔ وہاں روڈ پر ممّی پاپا ہمیں تلاش کررہے تھے اور ہم بھی جنگل سے کسی طرح باہر نکلنے کا راستا ڈھونڈ رہے تھے۔
جیسے تیسے کرکے ہمیں راستا سمجھ میں آیا دور سے ہی ہمیں ممی پاپا گھبرائی ہوئی حالت میں ملے۔ ہم ان کو لپٹ کر رونے لگے۔ ہمیں اس بات کا پورا احساس ہوگیا کہ بڑوں کا کہنا نہ ماننے سے مصیبت کھڑی ہوجاتی ہے ، وہ تو آج ہم خدا کے فضل سے بچ گئے ورنہ شیر ہم کو دیکھ لیتا تو ہم اپنے ممّی پاپا سے بھی نہ مل پاتے اور نہ ہی فیض پور کی سیر کرپاتے۔
ابھی ہم ممی پاپاسے اپنے کیے کی معافی مانگ ہی رہے تھے کہ بس کا ڈرائیور آیا اور بولا بس ٹھیک ہوچکی ہے۔ یہ سن کر ہم سب بس کی طرف چل پڑے فیض پور جانے کے لیے۔"
جینوچوہابال بال بچا - تحریر نمبر 910,"ایک چوہا تھا۔اس کا نام جینو تھا۔ وہ بہت ہی لالچی ، کاہل اورسست تھا۔ کاہل چوہا بہت زیادہ پیٹو بھی تھا۔ اس کا پیٹ کبھی نہیں بھرتا تھا۔ایک دن کی بات ہے جینو کی ماں نے کہا کہ :”بیٹا! تم بہت زیادہ کھاتے ہو لیکن کام کاج سے جی چراتے ہو ۔تم اپنے حصے کے علاوہ میرے اور تمہارے پاپا کا کھانا بھی چٹ کر جاتے ہو۔یہ اچھی بات نہیں ہے آج سے تم اپنا کھانا خود تلاش کروگے۔
ہاں! ایک بات یاد رکھنا لالچ مت کرنا۔ زیادہ کھانے کے چکر میں کبھی کسی مصیبت میں مت پڑ جانا اپنا دھیان رکھنا۔“
جینو بہت اداس ہوگیا۔ مگر اسے جانا ہی پڑا۔ وہ کھانے کی تلاش میں نکل گیا ۔ ابھی وہ کچھ ہی دور گیاتھا کہ اسے راستے میں ایک گیہوں کا دانا ملا۔ وہ خوش ہو گیا۔ اس نے گیہوں کا دانا اٹھا لیا۔
(جاری ہے)
تب ہی اس کی نظر خرگوش پر پڑی خرگوش اسے دیکھ کر ہنس رہا تھا۔
”تم مجھے دیکھ کر کیوں ہنس رہے ہو؟“ جینو نے خرگوش سے پوچھا۔
”میں تو تمہاری بے وقوفی پر ہنس رہا ہوں ۔ارے! ایک کسان کی بیل گاڑی یہاں سے گذری ہے۔ تھوڑا اور آگے جاوٴ تمہیں گیہوں کی بالی مل جائے گی۔ “
خرگوش کی باتیں سن کر جینو کے منہ میں پانی بھر آیا۔ وہ جھٹ سے آگے بڑھ گیا۔ اس کی نظر گیہوں کی بالی پر پڑی۔ بالی راستے میں پڑی ہوئی تھی۔
جینو چوہے نے وہ بالی اٹھا لی اور خوشی کے مارے ناچنے لگا۔ تب ہی وہاں ایک گلہری آگئی اس نے چوہے سے کہا:” ایک گیہوں کی بالی کیا ملی تم تو اچھلنے کودنے اور ناچنے گانے لگے۔ ارے! اور محنت کرو ۔تھوڑا آگے جاوٴتمہیں ایک بالی کی جگہ گیہوں کا پورا پودا مل جائے گا۔“
چوہے کو گلہری کی بات پسند آگئی وہ جھٹ سے آگے بڑھ گیا۔ چلتے چلتے وہ تھک گیا تھاکہ اچانک اس کی نظر گیہوں کے پودے پر پڑی۔
گیہوں کا پودا راستے میں گرا ہوا تھا۔ پودے میں بالیاں بالیاں تھیں۔ جینو خوشی کے مارے اچھلنے کودنے لگا۔ گیہوں کے پودے کو دیکھ کر جینو نے اپنے آپ سے کہا :” واہ! کیا مزہ آگیا؟ اب تو پیٹ خوب بھر ہی جائے گا۔“
بندر نے جب چوہے کو اس طرح ناچتے گاتے اور اچھلتے کودتے دیکھا تو چھلانگ مار کر اس کے قریب آیا اور کہا :” تم بھی یا ر بڑے بے وقوف لگتے ہو، بڑا سوچو، بڑا کام کرو، اگر تمہیں کئی دنوں کا کھانا ایک ہی جگہ مل جائے تو ؟“
”ایسا! وہ جگہ کون سی ہے؟“ چوہے نے بندر سے پوچھا۔
”بس یہاں سے صرف پچاس قدم کے فاصلے پر گیہوں کی فصل کا ایک بہت بڑا کھیت ہے وہاں چلے جاوٓ اور زندگی بھر موج کرو۔“بندر نے جینو کو بتایا۔
چوہا بندر کی باتو ں میں آگیا۔ چلتے چلتے وہ کھیت میں پہنچ گیا۔ کھیت میں گیہوں کی لہلہاتی فصل کو دیکھ کر چوہے کی خوشی کا کوئی ٹھکانا نہ رہا۔ اس نے آو دیکھا نہ تاو ، دوڑتا بھاگتا گیہوں کی بالیوں پر ٹوٹ پڑا۔
ابھی اس نے دوچار دانے ہی گیہوں کے کھائے تھے کہ تب ہی وہ ایک پھنکار سن کر ڈر گیا۔
ایک سانپ اپناپھن پھیلائے ہوئے بیٹھا ہوا تھا۔چوہا ڈر کے مارے کانپنے لگا۔ اسے اپنی موت نظر آنے لگی۔ سانپ کی پھنکار سن کر چوہے نے اپنی آنکھیں بند کرلیں۔ اچانک ایک نیولا کہیں سے دوڑتا ہوا آیااور اس نے سانپ پر حملہ بول دیا اور اسے دبوچ کر ادھ مرا کرڈالا۔
جینو چوہا بال بال بچ گیا۔ اس نے خود سے یہ عہد کیا کہ اب وہ ماں باپ کا کہنا مانے گااور کبھی بھی لالچ نہیں کرے گا کیوں کہ وہ ماں باپ کی نافرمانی اور لالچ کی وجہ سے ہی آج ایک بڑی مصیبت میں پھنس گیا تھا۔ لیکن یہ اس کی خوش قسمتی تھی کہ وہ بال بال بچ گیا۔"
ملا جی کے کارنامے - تحریر نمبر 869,"آپ نے ملا نصر الدین کا نام تو سنا ہو گا۔ یہ شخص ترکی کا ایک مسخرہ تھا جس طرح ہمارے ہاں ملا دو پیازہ اور شیخ چلی کے لطیفے مشہور ہیں، اسی طرح ترکی میں ملا نصر الدین کے لطیفے بڑے مزے لے لے کر بیان کیے جاتے ہیں۔ کہتے ہیں ملا نصر الدین یوں تو نہایت عقل مند اور عالم فاضل شخص تھا مگر لوگوں کی اصلاح اور تفریح کے لیے بے وقوف بنا رہتا اور ایسی ایسی حرکتیں کرتا کہ لوگ ہنس ہنس کر لوٹ پوٹ ہو جاتے۔
ملا نصر الدین کے پڑوس میں ایک مال دار یہودی رہتا تھا جو اتنا کنجوس تھا کہ کبھی کسی غریب اور محتاج کو ایک پیسہ نہ دیتا تھا۔ ملا نے کئی مرتبہ اسے سمجھایا کہ خدا نے تمہیں دولت عطا کی ہے ، اسے غریب اور مفلس لوگوں پر خرچ کیا کرو، لیکن اس نے ملا کی کوئی نصیحت نہ سنی۔ آخر ملا نصر الدین نے اسے سزا دینے کے لیے ایک ترکیب سوچی۔
(جاری ہے)
ایک روز صبح سویرے وہ نماز پڑھ کر زور زور سے دعا مانگنے لگا۔
یا اللہ، اگر تو مجھے ایک ہزار اشرفیوں کی تھیلی بھیج دے تو میں اسے محتاجوں پر صرف کر دوں۔ لیکن اگر اس میں سے ایک اشرفی بھی کم ہوئی تو ہرگز قبول نہ کروں گا۔ یہودی نے یہ دعا سنی تو سوچا کہ ملا بڑا ایمان دار بنتا ہے ، اس کی ایمانداری آزمانی چاہیے۔ یہ سوچ کر اس نے تھیلی میں نو سو ننانوے اشرفیاں بھریں اور عین اس وقت جب کہ ملا نصر الدین دعا مانگ رہا تھا، اشرفیوں سے بھری ہوئی تھیلی اس کے صحن میں پھینک دی۔
ملا نصر الدین نے لپک کر تھیلی اٹھا لی اور اس میں سے اشرفیاں نکال نکال کر گننے لگا۔ کل نو سو ننانوے اشرفیاں تھیں، ملا نے خدا کا شکر ادا کیا اور کہنے لگا۔ یا اللہ، میں تیرا شکر گزار ہوں کہ تو نے میری دعا قبول فرما لی، ایک اشرفی کم ہے تو کوئی بات نہی، یہ اشرفی پھر کبھی دے دینا۔ یہودی نے جب ملا نصر الدین کے یہ الفاظ سنے تو سخت پریشان ہوا اور دل میں کہنے لگا کہ یہ ملا تو بہت چالاک ہے۔
اس نے دھوکے سے میری اشرفیاں ہتھا لیں وہ بھاگا بھاگا ملا کے پاس آیا اور کہنے لگا تم بہت بے ایمان شخص ہو۔ لاوٴ، میری اشرفیاں واپس کرو۔ تم نے تو کہا تھا کہ ہزار میں سے ایک اشرفی بھی کم ہوئی تو واپس کر دوں گا، لیکن اب تم نو سو ننانوے اشرفیاں قبول کرنے پر تیار ہو۔ ملا نصر الدین غصے سے کہنے لگا، تم کون ہوتے ہو مجھ سے اشرفیاں مانگنے والے ، یہ تو میرے خدا نے مجھے بھیجی ہیں، جاوٴ، اپنا کام کرو۔
یہودی سیدھا قاضی کی عدالت میں گیا اور ملا کے خلاف مقدمہ دائر کر دیا۔ قاضی صاحب نے یہودی کو حکم دیا کہ ملا نصر الدین کو بلا لاوٴ، ہم ابھی فیصلہ کر دیں گے۔ یہودی نے ملا نصر الدین کے پاس آ کر کہا، چلو، تمہیں قاضی صاحب بلاتے ہیں۔ ملا نے جواب دیا، تم دیکھ رہے ہو کہ میرا لباس پھٹا پرانا ہے ، میں اس شرط پر جانے کے لیے ت یار ہوں کہ تم مجھے اچھے اچھے کپڑے لا کر دو، یہودی نے یہ شرط بھی منظور کر لی اور صاف ستھرے کپڑے ملا کو لا کر دے دیے۔
ملا نصر الدین یہ بیش قیمت لباس پہن چکا تو کہنے لگا، میاں یہودی، کیا اتنا قیمتی لباس پہن کر پیدل ہی قاضی کی عدالت میں جاوٴں، لوگ دیکھیں گے تو دل میں کیا کہیں گے ، جاوٴ اپنا گھوڑا لے آوٴ، اس پر سوار ہو کر جاوٴں گا۔ مرتا کیا نہ کرتا، یہودی نے اپنا گھوڑا بھی ملا کے حوالے کر دیا اور ملا صاحب نہایت شان و شوکت سے گھوڑے پر سوار ہو کر قاضی کی عدالت میں پہنچے ، مقدمہ پیش ہوا، قاضی صاحب نے دونوں کو غور سے دیکھا۔
ملا نصر الدین کا قیمتی لباس اور سواری کا گھوڑا بھی انہوں نے دیکھا اور یہودی کا لباس بھی اور یہ بھی محسوس کیا کہ وہ پیدل آیا ہے ، یہودی نے جب سارا قصہ سنایا تو قاضی صاحب نے ملا نصر الدین سے پوچھا۔ ملا صاحب، تم اس کے الزام کا کیا جواب دیتے ہو، ملا نے جواب دیا، حضور، یہ یہودی میرا پڑوسی ہے اور بڑا جھوا شخص ہے ، ابھی تو یہ کہتا ہے کہ میں نے اس کی نو سو ننانوے اشرفیاں ہتھیا لی ہیں اور کچھ دیر بعد کہے گا کہ یہ لباس جو میں پہنے ہوئے ہوں وہ بھی اسے کا ہے۔
یہ سنتے ہی یہودی چلا اٹھا، ہاں جناب، یہ لباس بھی میرا ہے ، میں نے اسے پہننے کے لیے دیا تھا۔ ملا نے کہا سن لیا آپ نے ، یہ لباس بھی اس کا ہو گیا اور ابھی دیکھیے یہ کہہ دے گا کہ گھوڑا بھی اسی کا ہے۔ یہودی غصے سے چیخ اٹھا، ہاں حضور، یہ گھوڑا بھی میرا ہی ہے ، ملا نے مجھ سے سواری کے لیے مانگا تھا۔ قاضی نے جو یہ باتیں سنیں تو یہودی کو ڈانٹ پھٹکار کر نکال دیا اور مقدمہ خارج کر دیا۔
یہودی روتا پیٹتا ملا نصر الدین کے گھر پہنچا اور اس کی بڑی منت سماجت کی۔ ملا نے اس شرط پر اس کی اشرفیاں لباس اور گھوڑا واپس کیا کہ وہ آدھی اشرفیاں غریبوں میں بانٹ دے گا اور آئندہ بھی نادار لوگوں کی مدد کرتا رہے گا۔ ملا نصر الدین کے گھر میں بیری کا ایک درخت تھا جس پر بڑے میٹھے بیر لگتے تھے ، وہ انہیں دیکھ دیکھ کر بڑا خوش ہوتا اور بڑے فخر سے کہا کرا کہ ساری دنیا میں اتنے بڑے اور میٹھے بیر کہیں نہیں ہوں گے۔
ایک روز اس نے اچھے اچھے بیر چھانٹ کر ایک تھالی میں سجائے ، تھالی سر پر رکھی اور بادشاہ کے محل کی طرف چل دیا کہ جا کر اسے یہ تحفہ دے۔ راستے میں بیروں نے تھالی کے اوپر لڑھکنا اور ناچنا شروع کر دیا، ملا کو بار بار تھالی کا توازن درست کرنا پڑتا تھا، مگر بیر تھے کہ نچلے نہ بیٹھتے تھے ، کبھی ادھر کو لڑھکتے ، کبھی ادھر کو، ملا بیروں کی شرارت سے تنگ آ گیا اور ایک جگہ رک کر کہنے لگا۔
کم بختو، اگر تم نے ناچنا اور لڑھکنا بند نہ کیا تو میں تم سب کو ہڑپ کر جاوٴں گا۔ یہ کہہ کر اس نے ایک مرتبہ پھر ترتیب سے بیروں کو رکھا اور تھالی سر پر رکھ کر آگے چل پڑا، لیکن بیروں نے پھر تھرکنا شروع کر دیا اب تو ملا کو بڑا طیش آیا، راستے ہی میں ایک درخت کے نیچے بیٹھ گیا اور کہنے لگا۔ اچھا کم بختو، تم یوں نہ مانو گے ، لو، اب تماشا دیکھو، یہ کہہ کر اس نے ایک ایک کر کے بیروں کو کھانا شروع کر دیا، جب ایک بیر باقی رہ گیا تو ملا نے اس سے کہا، اگر تمہیں ایک موقع اور دیا جائے تو کیا خاموش سے چلو گے۔
بے چارہ بیر اپنے ساتھیوں کا حشر دیکھ چکا تھا، اس لیے وہ چپ چاپ تھالی میں پڑا رہا اور ملا نصر الدین اسے لے کر بادشاہ کے دربار میں پہنچ گیا، اس روز بادشاہ سلامت کا موڈ بہت اچھا تھا، انہوں نے ملا نصر الدین کا تحفہ مزے لے لے کر کھایا اور خوب تعریف کی۔ پھر ملا نے بادشاہ کو دلچسپ لطیفے سنائے جنہیں سن کر اس کے پیٹ میں بل پڑ گئے ، شام ہوئی تو ملا نے رخصت ہونے کی اجازت طلب کی، بادشاہ نے اس کی تھالی، ہیروں جواہرات سے بھر دی اور ملا ہنسی خوشی گھر آ گیا۔
ایک ہفتے تک وہ بڑا خوش رہا، اس کے بعد پھر اسے ہیروں کا لالچ ہوا، وہ سوچنے لگا کہ اس مرتبہ بادشاہ سلامت کے لیے کیا چیز لے جاوٴں، یکایک اس کی نظر اپنے گھر میں لگے ہوئے سرخ سرخ چقندروں پر پڑی، ملا خوش سے اچھل پڑا اور اس نے یہی تحفہ بادشاہ کے پاس لے جانے کا فیصلہ کر لیا، اس نے جلدی جلدی ڈھیر سارے چقندر توڑ کر اپنی تھالی میں سجائے ، تھالی کو سر پر رکھا اور بادشاہ کے محل کی طرف چل پڑا۔
راستے میں اسے ایک دوست ملا جس کا نام حسن تھا، اس نے پوچھا، ملا صاحب، اتنے شاندار چقندر تم کس کے لیے لے جا رہے ہو۔ بادشاہ سلامت کو تحفے میں دینے کے لیے۔ تحفہ اور وہ بھی چقندروں کا، ملا جی، تمہارا دماغ تو نہیں چل گیا، حسن نے کہا۔ کیوں، کیا ہوا، کیا چقندر بادشاہوں کو تحفے میں دیے جانے کے لائق نہیں، ملا نے پوچھا۔ یہ کہہ کر اس نے چقندروں کو غور سے دیکھا، اب اسے محسوس ہوا کہ واقعی چقندر اس قابل نہیں کہ بادشاہ کو تحفے میں دیے جا سکیں۔
اس نے حسن سے پوچھا، بھائی تم ہی کچھ بتاوٴ، میں ان کے بجائے اور کیا چیز لے جاوٴں۔ انجیر لے جاوٴ، پکے ہوئے رس دار۔ ارے واہ، یہ تو تم نے خوب بتایا ملا نے کہا غضب خدا کا، مجھے پہلے کیوں خیال نہ آیا کہ بادشاہ کے پاس انجیر لے جانے چاہئیں۔ وہ الٹے پاوٴں بازار کی جانب چلا اور ایک دکان دار سے چقندروں کے عوض پکے پکے رس دار انجیر لے لیے۔ اب سنو، اس روز بادشاہ سلامت کا مزاج بہت گرم تھا، درباری امیر اور وزیر سب سہمے ہوئے تھے ، ملا حسب معمول اچھلتا کودتا بادشاہ کے سامنے پہنچا اور تھالی اس کے آگے رکھ دی۔
کیا ہے اس میں، بادشاہ نے گرج کر پوچھا۔ حضور، انجیر ہیں، آپ کے لیے لایا ہوں، ذرا چکھ کو تو دیکھیے۔ بادشاہ کے غصے کا پارہ اور گرم ہو گیا، اس نے کڑک کر سپاہیوں کو آواز دی اور انہیں حکم دیا کہ یہ سب انجیر ملا کے پھینک پھینک کر مارو اور خوب زور زور سے ، ملا نے یہ حکم دیا تو سر پر پاوٴں رکھ کر بھاگا، لیکن سپاہیوں نے اسے پکڑ لیا اور انجیر مار مار کر اس کا منہ سجا دیا، جب انجیر ختم ہو گئے تو سپاہیوں نے اسے چھوڑ دیا اور وہ تیر کی طرح وہاں سے رفو چکر ہو گیا۔
راستے میں ملا کو حسن ملا۔ ملا فوراً اس کے گلے سے لپٹ گیا اور کہنے لگا، پیارے بھائی، اگر میں تمہاری نصیحت نہ مانتا تو میری ہڈی پسلی ایک ہو جاتی، خدا تمہیں جزائے خیر دے۔ حسن نے ملا کی یہ حالت دیکھی تو اسے سخت تعجب ہوا اور کہنے لگا آخر کچھ بتاوٴ تو کیا واقعہ پیش آیا۔ ارے بھائی، بس بال بال بچ گیا، خدا تمہارا بھلا کرے ، میں نے تمہاری نصیحت مان لی۔
کون سی نصیحت، حسن نے جھنجھلا کر پوچھا۔ ارے بھائی، وہی چقندروں کے بجائے انجیر لے جانے کی، اف خدایا، اگر میں وہ بڑے بڑے لوہے جیسے سخت چقندر لے جاتا اور بادشاہ کے سپاہی وہ مجھ پر پھینکتے تو سچ مانو، میرا تو کچومر ہی نکل جاتا، خدا کا لاکھ لاکھ شکر ہے کہ میں نے تمہاری رائے پر عمل کیاورنہ چقندر توبہ توبہ پیارے بھائی، اللہ تمہیں اس کا اجر دے۔"
ناچ نہ جانے آنگن ٹیڑھا - تحریر نمبر 857,"زبیدہ سلطانہ
نتھوایک خانہ بدوش قبیلے سے تعلق رکھتا تھا۔اس کے ماں باپ دوسرے خانہ بدوش قبیلے سے اس کی دلہن بیاہ کرلائے تھے۔ ان کادستور تھاکہ وہ دلہن کے بدلے جتنا پیسہ اس کے ماں باپ کواداکرتے دلہن کواتنا پیسہ کماکر سسرال والوں کوواپس کرتا ہوتا۔ نتھوکی دلہن کامنی کوسسرال آئے دس بارہ دن ہوگئے توساس نے اس سے کہا بس ری چھوری بہت ہوچکا دلہناپا،آج سے میرے ساتھ دھندے پرچلاکر۔
حکم کی دیرتھی کہ دلہن تیارہوگئی اور چھماچھم کرتی ساس کے پیچھے پیچھے چل پڑی۔ان لوگوں کاپیشہ تھا کہ گلی محلوں میں ناچ گانا کرکے بھیک مانگتے تھے۔یہ دونوں جب قریب کی آبادی کے ایک محلے میں پہنچیں توساس نے دفلی کی تھاپ پرزور سے ہانک لگائی۔دف پرگھنگھروں کی آواز سن کربچے جمع ہوگئے۔
(جاری ہے)
عورتیں دروازوں پر آکر جھانکنے لگیں۔نئی نویلی دلہن کولال رنگ کے گھاگرے اور چولی پرشیشوں کی کڑھائی والا چم چم کرتا دوپٹہ اوڑھے دیکھ کرایک گھر کی عورتوں نے اندربلالیا کہ اس کاناچ دیکھیں گی۔
کامنی کی ساس نے دف بجانا شروع کی اوردف کی تھاپ پرکامنی ناچنے لگی مگر ساس کواس کاناچ پسند نہ آیا۔اس نے گاہکوں کے سامنے تواسے نہ ٹوکامگرگھر آکر اس کے پیچھے پڑگئی۔
اری اے چھوری!تجھے توناچناہی نہیں آتا،کون دیکھنے گاتیرا یہ ناچنا؟لڑکی بھی چلاک تھی فوراََبولی۔
لوماں جی!میں تواچھا بھلاناچوں ہوں!ویسے ہم لوگ ناچنے ہی کھلے میدانوں میں ہیں،پرلوگوں کا آنگن ٹیڑھا تھا وہاں مجھ سے ٹھیک سے پیرنہ اُٹھا!
دلہن کی نندنے زور سے قہقہہ لگایا اور بولی’لویہ بھی اچھی رہی یعنی خودکوناچنانہیں آتااور آنگن کوٹیڑھا کہہ رہی ہے۔
جب کسی سے کوئی کام درست طریقے سے نہ ہواور وہ کوئی عذریا بہانہ کسی اور پررکھے توجھٹ یہی فقرہ زبان پر آجاتا ہے کہ ناج نہ جانے آنگن ٹیڑھا۔"
ہوشیار بادشاہ - تحریر نمبر 778,"بینش جمیل:
بہت مدت پہلے دور دراز کے ایک ملک میں یہ قاعدہ تھا کہ اس ملک کے لوگ ہر سال اپنا بادشاہ تبدیل کرتے تھے۔جو بھی بادشاہ بنتا وہ ایک عہدے نامے پر دستخط کرتا کہ اس کی حکومت کا ایک سال مکمل ہونے کے بعد وہ اس عہدے سے دست بردار ہو جائے گا اور اس ایک دور دراز جزیرے پر چھوڑ دیا جائے گا جہاں سے وہ کبھی واپس نہیں آسکے گا۔
جب ایک بادشاہ کا ایک سالہ دور حکومت مکمل ہو جاتا تو اسے ایک مخصوص جزیرے پر چھوڑ دیا جاتا جہاں وہ اپنی بقیہ زندگی گزارتا۔
ا س موقع پر اس بادشاہ کو بہترین لباس پہنایا جاتا اور ہاتھی پر بٹھا کر اسے پورے ملک کا الوداعی سفر کر وایا جاتا جہاں وہ سب لوگوں کو آخری بر خیر باد کہتا۔ وہ بہت ہی افسوس ناک اور غم زدہ لمحات ہوتے اور پھر وہاں کے لوگ بادشاہ کو اس جزیرے پر ہمیشہ کے لئے چھوڑ آتے۔
(جاری ہے)
ایک مرتبہ لوگ اپنے پُرانے بادشاہ کو جزیرے پر چھوڑ کر واپس آرہے تھے کہ انھوں نے ایک ایسا سمندری جہاز دیکھا جو کچھ دیر پہلے ہی تباہ ہوا تھا اور ایک نوجوان شخص نے خود کو بچانے کے لئے لکڑی کے ایک تختے کا سہارا لے رکھا تھا۔
چوں کہ ان لوگوں کوایک نئے بادشاہ کی بھی تلاش تھی لہٰذا انھوں نے اس نوجوان شخص کو اپنی کشتی میں بٹھا لیا اور اپنے ملک لے آئے اور اس سے ایک سال کی حکوت کرنے کی درخواست کی۔ پہلے تو وہ نو جوان نہ مانا، لیکن پھر وہ ایک سال کے لئے بادشاہ بننے پر رضا مند ہو گیا ۔ وہاں کے لوگوں نے اس بادشاہت کے تمات اُصول اور طریقے سمجھا دیے اور یہ بھی بتایا کہ ایک سال کے بعد وہ اسے فلاح مخصوص جزیرے پر چھوڑ آئیں گئے۔
بادشاہت کے تیسرے دن ہی اس نوجوان بادشاہ نے اپنے وزیر سے کہا: ”مجھے وہ جگہ دکھائی جائے جہاں گزشتہ تمام بادشاہون کو بھیجا گیا تھا۔“
نے بادشاہ کی خواہش کا احترام کرتے ہوئے اسے وہ جزیرہ دکھانے کا اہتمام کیا گیا۔ وہ جزیرہ مکمل طور پر جنگل تھا اور جنگلی جانوروں سے بھرا ہوا تھا۔ ان جانوروں کی آوازیں جزیرے کے باہر تک سنائی دے رہی تھیں۔
بادشاہ جائزہ لینے کے لئے تھوڑا سا جنگل کے اندر گیا اور وہاں اس کے پچھلے تمام بادشاہوں کے ڈھانچے پڑھے نظر آئے۔ وہ سمجھ گیا کہ بہت جلد اس کا بھی یہی حال ہوگا اور جنگلی جانور اس کو چیر پھاڑ کر کھا جائیں گئے۔
ملک واپس پہنچ کر بادشاہ نے مضبوطو توانا جسم کے سو مزدور اکھٹے کیے۔ ان سب کو اس جزیرے پر لے گیا اور حکم دیا جنگل کو ایک ماہ میں مکمل طور پر صاف کر دیا جائے۔
تمام خطر ناک جانوروں کو مار دیا جائے اور سب فالتوں درخت کاٹ دیے جائیں۔
وہ ہر ماہ خود جزیرے کا دورہ کرتا اور کام کی خود نگرانی بھی کرتا۔ پہلے مہینے میں ہی تمام خطر ناک جانوروں کو مار دیا گیا اور پھر بہت سے درخت بھی کاٹ دیے گئے ۔ دوسرے ماہ تک جزیرہ مکمل طور پر صاف ہو چکا تھا۔
اب بادشاہ نے مزدوروں کو حکم دیا کہ جزیرے پر مختلف مقامات پر خوب صورت باغات تعمیر کیے جائیں۔
وہ اپنے ساتھ مختلف پالتو جانور مثلاََ مرغیاں۔ گائے۔ بھینسیں ،بطخیں اور بھڑیں وغیرہ بھی جزیرے میں منتقل کرتا رہا۔
تیسرے مہینے میں بادشاہ نے ا پنے مزدوروں کو حکم دیا کہ ایک شاندار گھر تعمیر کریں اور اس جزیرے پر ایک بڑی سی بندرگاہ بھی بنائیں ۔ گزرتے مہینوں کے ساتھ ساتھ وہ جزیرہ ایک خوب صورت شہر میں بدلتا جا رہا تھا۔
وہ نوجوان بادشاہ بہت سادہ لباس زیب تن کرتا اور اپنی ذات پر بہت کم خرچ کرتا۔
اپنی بادشاہت کی زیادہ ترک کمائی وہ جزیرے کو بنانے میں لگاتا رہا۔ دس ماہ گزرجانے کے بعد بادشاہ نے اپنے وزیر سے کہا:” میں جانتا ہوں کہ دو مہینے بعد مجھے جزیرے میں چھوڑ دیا جائے گا لیکن میں ابھی سے وہاں جانا چاہتا ہوں ۔“ وزیر اور دوسرے وزرا اس بات پر متفق نہیں ہوئے اور بادشاہ سے کہا:” آپ کو دوماہ مزید صبر کرنا ہوگا تاکہ سال مکمل ہو جائے۔
سال پورا ہو جانے کے بعد ہی آپ کو اس جزیرے پر چھوڑا جائے گا۔“
بالآخر دو ماہ مکمل ہو گئے اور بادشاہت کا ایک سال ختم ہوگا۔ حسب روایت وہاں کے لوگوں نے اپنے بادشاہ کو شاندار لباس پہنایا اور ہاتھی پر بٹھایا تاکہ وہ اپنی رعایا کو خیر آباد کہہ سکے۔ خلافِ توقع یہ بادشاہ اپنی الوداعی تقریب پر بہت ہی خوش تھا۔ لوگوں نے اس سے پوچھا:” اس موقع پر تمام گزشتہ بادشاہ تو رو رہے تھے لیکن آپ ہنس رہے ہیں۔
آپ کے اس قدر خوش ہونے کی کیا وجہ ہے ؟“
اس نوجوان بادشاہ نے جواب دیا۔” تم لوگوں نے داناوٴں کا وہ قول نہیں سنا:” جب تم ایک چھوٹے بچے کی صورت میں اس دنیا میں آتے ہو تو تم رو رہے ہوتے ہو اور باقی لوگ سب ہنس رہے ہوتے ہیں۔ ایسی زندگی جیو کہ جب تم مرو تو تم ہنس رہے ہو اور باقی دنیا رو رہی ہو “۔ میں نے ایسی ہی زندگی گزاری ہے۔
جس وقت تمام بادشاہ محل کی رنگینیوں میں کھوئے ہوئے ہوتے تھے تو میں اس وقت اپنے مستقبل کے بارے میں سوچتا تھا اور اس کے لئے لائحہ عمل تیار کرتا تھا۔ میں نے اب اس جزیرے کو ایک ایسی خوب صورت قیام گاہ میں تبدیل کر دیا ہے جہاں اب میں اپنی باقی زندگی نہایت چین اور آرام وسکون سے گزار سکوں۔“"
پرانا حربہ - تحریر نمبر 772,"جاوید اقبال :
لمبی اور بھاری چونج والا پرندہ اُڑتا ہوا باغ میں پہنچا تو اس کی نظر ایک لمبی تڑنگی بَلا پر پڑی جو باغ کے بالکل بیچ میں اپنے گول مٹول سر اور لمبی ٹانگ کے سہارے اپنے بازو پھیلائے کھڑی تھی۔ پرندے کے منھ سے چیخ نکلی اور وہ قلابازی کھا کر واپس پلٹا اور باغ سے دور چیڑ کے ایک اونچے پیٹر پاجا بیٹھا اور خوف زدہ نظروں سے اس بَلا کو دیکھنے لگا۔
باغ کے ایک کونے سے بوڑھے مالی نے پرندے کو خوف زدہ ہوک ر بھاگتے دیکھا تو اس کے چہرے پر مسکراہٹ پھیل گئی۔
”اب دیکھتا ہوں تم کیسے میرا باغ اُجاڑتے ہو“۔ اس نے زیرلب کہا۔
بوڑھا مالی ان پرندوں کے ہاتھوں سخت پریشان تھا۔ پرندے روزانہ باغ پر حملہ کرتے اور نہ صرف بہت سارے انجیر کھا جاتے، بلکہ بہت سے انجیر زمین پر بھی گرا دیتے۔
(جاری ہے)
بے چارہ مالی اور اس کا کم عمر بیٹا سار ادن ہو ہو، ہاہا کر کے شور مچاتے اور خالی کنستر پیٹتے رہتے،تاکہ پرندے باغ سے دور رہیں۔ آج بوڑھے مالی کو قصبے کے بازار جانا تھا۔ بوڑھے مالی کی غیر موجودگی میں باغ کی نگرانی اس کے بیٹے کو کرنی تھی، مگر پچھلی رات سے اسے بخار تھا اور کم زوری کی وجہ سے وہ بستر سے اُٹھ نہیں سکتا تھا۔ بوڑھا مالی باغ کو پرندوں کے اُجاڑنے کیلئے یونہی نہیں چھوڑ سکتا تھا۔
مگر انگور اور انجیر بھی قصبے پہنچانا ضروری تھا۔ آخر اس نے ایک پرانا حربہ آزمانے کا فیصلہ کیا۔ اس کے لئے اسے دو لکڑیایں چاہیے تھیں۔ ایک لمبی اور دوسری اس سے نسبتاََ چھوٹی۔ چند کپڑوں کو دھجیاں او ر ایک رسا۔ لکڑیاں کے لئے اس نے ایک پرانے سوکھے ہوئے درخت کا انتخاب کیا اور کلہاڑی سے اپنی ضرورت کے مطابق لکڑیاں کاٹ لیں۔ رسا اس باغ سے ہی مل گیا۔
دھجیوں کے لئے اسے کچھ کوشش کرنا پڑی۔آخر وہ چند پھٹے پرانے کپڑے ڈھونڈ نے میں کامیاب ہو ہی گیا۔ جب اسے اپنی ضرورت کی چیزیں مل گئیں تو اس نے لمبی لکڑی زمین پر لٹا کو چھوٹی لکڑی کو اس کے سرے پر ایک فٹ کا فاصلہ چھوڑ کر صلیب کی شکل میں مضبوطی کے ساتھ باندھ دیا۔ اب اس نے لمبی لکڑی کا ایک فٹ حصہ جو چھوڑا تھا وہاں کپڑوں کی دھجیاں لپیٹنی شروع کر دیں جب دھجیاں ایک گول چہرے کی شکل اختیار کر گئیں تو اس نے آنکھوں کی جگہ دو سوراخ کر دیے یہاں اس نے دوکالی دھجیاں ٹھونس دیں۔
نیچے منھ کی جگہ ایک چوڑا کٹ لگایا اور اس میں ایک سرخ کپڑا ٹھونس دیا۔ لیکن اس کا کچھ حصہ باہررہنے دیا، گویا یہ اس گول چہرے کی زبان تھی۔ پھر اس نے ایک لمبا سے کرتا اپنے بنائے ہوئے پتلے کو پہنا دیا۔ اس کام سے فارغ ہو کر اس اس نے باغ کے درمیان میں ایک گڑھا کھودا، جس کی گہرائی دو فیٹ تھی۔ جب گڑھا تیار ہو گیا تو اس نے لکڑی کے اس پتلے کو اس گڑھے میں کھڑا کر دیا اور پاوٴں سے خالی جگہ مٹی سے بھر دی۔
اب اس نے دورہٹ کے دیکھا یہ پتلا ایک خوف ناک بَلا کی طرح لگ رہا تھا۔
وہ ایک جگہ چھپ کر پرندوں کا انتظار کرنے لگا۔ پھر اس نے ایک پرندے کو ادھر آتے دیکھا۔ پرندہ اس خوف ناک بلا کو دیکھ کر واپس بھاگ نکلا تھا۔ بوڑھے مالی نے اطمینان کا سانس لیا اور انجیر اور انگور کے ٹوکرے چھکڑے پرلاد کے قصبے کی طرف روانہ ہوگیا۔
بھوک سے بے تاب پرندے نے مالی کو قصبے کی جانب جاتے دیکھا تو وہ پھر باغ کی طرف نکلا۔
اس نے دیکھا وہ لمبی بلا اب بھی باغ کے وسط میں بازو پھیلائے کھڑی تھی۔ وہ باغ کے اوپر چکر کاٹنے لگا۔ پھر وہ باغ کے کنارے والے ایک پیٹر پر آبیٹھا اور چوکنا نظروں سیاس بلا کو دیکھنے لگا۔ پھر وہ نیچے آیا اور تیز ی سے ایک شاخ سے انجیر لے اُڑا اوردور ایک اونچے درخت پر بیٹھ کر نکل گیا۔ اس نے دیکھا کہ وہ بلا اپنی جگہ بے حس وحرکت کھڑی تھی۔ صرف اس کے کپڑے ہوا سے ہل رہے تھے وہ دوبارہ نیچے آیااور ایک اور انجیر لے اُڑا ۔
اس بلا نے اب بھی اپنی جگہ سے حرکت نہ کی تو اس کا حوصلہ بڑھ گیا۔ پھر کچھ اور پرندے بھی جو پہلے ڈر رہے تھے ، اس کے ساتھ آملے اور انجیروں پر ہلا بول دیا۔
دن ڈھلنے سے کچھ پہلے بوڑھا مالی اپنے چھکڑے پر خالی ٹوکرے لادے قصبے سے واپس لوٹا۔وہ اپنے صبح کے منصوبے پر بہت خوش تھا:”اب میں نے ان پرندوں کا علاج ڈھونڈ لیا ہے“ اس نے اپنے آپ سے کہا۔
لیکن جب وہ اپنے باغ میں پہنچا تو ایک عجیب نظارہ اس کا منتظر تھا۔ پرندے اس کے بنائے ہوئے پتلے کے بازوں پر بیٹھے انجیریں نگل رہے تھے۔ کچھ پرندے اس کے گول سر میں چونچیں مار رہے تھے جس سے دھجیوں کے ٹکڑے ہوا میں اُڑ رہے تھے۔ بوڑھے مالی نے اپنا سر پیٹ لیا۔ وہ چیختا ہوا پرندوں کی طرف جھپٹا تو چالاک پرندے فضا میں پرواز کر گئے۔"
بکرے کی کہانی ۔۔۔بکرے کے زبانی - تحریر نمبر 770,"میں ایک صاف ستھرے گھر میں رہتا تھا۔ میرا مالک بہت خوش اخلاق انسان تھا۔ وہ مجھ سے بہت پیار کرتا تھا ۔ہر وقت میرا خیال رکھتا تھا۔ ابھی میں چھوٹا ساہی تھا جب میرے مالک نے میری دیکھ بھال شروع کی، وہ میری ہر ضرورت کا خیال رکھتا تھا، مجھے وقت پر کھانا دیتا اور کبھی بلاوجہ مجھے نہیں ڈانتا تھا۔
میرے مالک کے دو چھوٹے بچے بھی تھے وہ بھی مجھ سے بے حد پیار کرتے تھے، پیار سے میری پیٹھ سہلاتے تو میں خوشی سے نہال ہوجاتا تھا۔
میں صبح سویرے خود ہی سیر کو نکل جاتا تھا۔ اور کچھ ہی دور رہنے والے اپنے دوستوں سے مل لیتا تھا۔ انہیں اپنے مالک کی باتیں سناتا تھا، اور پھر مقررہ وقت پر واپس آکر کھانا کھاتا تھا۔ اور دن بھر اپنے مالک کے گھر اور کبھی گھر سے باہر گھومتا رہتا تھا۔
(جاری ہے)
ہرے بھرے پتے اور نرم گھاس کھا کر میں کافی صحت مند ہوگیا تھا۔ میرے مالک کے دونوں بچوں کا مجھ سے پیار بہت عجیب تھا۔
وہ اپنی زبان میں نہ جانے مجھے کیا کچھ سناتے رہتے اور میں چپ چاپ بس انہیں دیکھتا رہتا۔ وہ کبھی کبھی گھنٹوں میرے پاس بیٹھے رہتے تھے۔ اور اپنے ننھے منے ہاتھوں سے کبھی میری گردن کو پکڑنے کی ناکام کوشش کرتے اور سبھی میرے لمبے لمبے کانوں کو ہاتھ لگا کر خوش ہوتے تھے۔
میں اس گھر میں بہت خوش تھا مجھے انسان اچھے لگنے لگے تھے۔ میں سوچتا تھا یہ سب انسان کتنے پیارے ہوتے ہیں جو ہم جانوروں سے اتنا پیار کرتے ہیں۔
میں نے کبھی اپنے دوستوں کی باتوں کا یقین نہیں کیا جو یہ کہتے تھے کہ انسان بہت برے ہوتے ہیں اور وہ جانوروں سے برا سلوک کرتے ہیں۔ میں ان کی ان باتوں کا اس لیے یقین نہیں کرتا تھا کیونکہ میں بہت شرارتی بھی تھا اور خوب شرارتیں کرتا تھا لیکن میرے مالک نے مجھے کبھی نہیں ڈانٹا تھا۔
میرا مالک بہت غریب آدمی تھا۔ وہ اپنی آمدنی سے بمشکل گزارا کرپاتا تھا۔
کچھ دنوں سے میں مسلسل یہ دیکھ رہا تھا کہ میرا مالک بہت پریشان رہنے لگا ہے۔ اس کی نظر جب بھی مجھ پر پڑتی تو وہ اداس اور غمگین ہوجاتا تھا۔ اگلی صبح میں معمول کے مطابق جب کچھ ہی دور اپنے دوستوں سے ملنے گیا۔ تو وہاں بہت کم تعداد میں میرے دوست کھڑے تھے۔ میں نے ایک قدرے بڑی عمر کے دوست سے جا کر پوچھا کہ سب کہاں چلے گئے تو اس نے مجھے ایک الگ ہی کہانی سنادی۔
اس نے کہا: عیدالاضحی آنے والی ہے، اس میں مسلمان اللہ کے حکم سے جانور ذبح کرکے قربانی کی سنت پوری کرتے ہیں۔ ہم بکروں اور بکریوں سمیت اونٹ، بیل، بھیڑ وغیرہ کی بھی قربانی کی جاتی ہے۔ گزشتہ کل ایک بڑی سی گاڑی میں کچھ لوگ آئے اورہمارے مالکوں کو ہمارے ساتھیوں کی قیمت دے کر ساتھ لے گئے۔ تاکہ وہاں جا کر منڈی میں انہیں فروخت کیا جائے۔
ہم سب بھی اسی انتظار میں ہیں کہ نہ جانے کب کوئی آئے اور ہمیں اپنے ساتھ لے جائے۔ میں یہ سب سن کر حیران تو بہت ہوا۔ لیکن آہستہ آہستہ مجھے سب باتیں سمجھ میں آگئیں، مجھے اپنے مالک کے غمگین ہونے کی وجہ بھی سمجھ میں آگئی کہ میرا مالک بھی مجھے یونہی ایک دن فروخت کرکے اپنے اوپر چڑھا ہوا بہت سا قرضہ اتارے تو دے گا لیکن میری جدائی کا سوچ کر وہ اداس اور غمگین ہوجاتا ہے۔
دن یونہی گزرتے رہے۔ آس پاس رہنے والے میرے سب دوست چلے گئے۔ لیکن میرے مالک کے پاس مجھے خریدنے کے لیے کوئی نہ آیا۔ شاید اس لیے کہ میں اکلوتا تھا۔ اور خریدنے والوں کو اکٹھے جانور خریدنے تھے۔ میرا مالک یہ صورتحال دیکھ کر اور پریشان ہوگیا تھا۔ آخر ایک دن اس نے فیصلہ کیا کہ وہ خود مجھے لے جاکر شہر میں فروخت کرے گا۔
چنانچہ ایک دن صبح کو میرے مالک نے میرے گلے میں رسی ڈالی اور مجھے گھر کے دروازے تک لے آیا، اچانک مجھے اپنے پیچھے کسی کی موجودگی کا احساس ہوا، میں نے پیچھے مڑکر دیکھا تو میرے مالک کے دونوں بچے بھی مجھے پْرنم آنکھوں سے دیکھ رہے تھے۔
جیسے الوداع کہہ رہے ہوں۔ میں نے اپنے منہ سے مخصوص آواز نکال کر انہیں آخری بار دیکھا اور ہم رخصت ہوگئے۔
بکرا منڈی میں نہ جانے کہاں کہاں سے جانور لائے گئے تھے۔ بکرے خریدنے والوں کا بھی بہت ہجوم تھا، میرے مالک نے میرے سفید جسم پر مہندی لگائی ہوئی تھی۔ تاکہ میں خوبصورت نظر آؤں۔ ابھی میں منہ اٹھائے بکرا منڈی کا جائزہ لے ہی رہا تھا کہ دو ہٹے کٹے مشٹنڈے نوجوان، میرے مالک کے پاس آئے اور میرے بارے میں پوچھنے لگے۔
انسانوں کے ساتھ رہ کر مجھے ان کی باتیں سمجھ میں آنے لگیں تھیں۔ اچانک ان دونوں نوجوانوں میں سے ایک نے اپنے گندے ہاتھوں سے میرے منہ پر ہاتھ رکھا اور میرا منہ کھول کر دیکھنے لگا۔ مجھے اس کے ہاتھوں سے بدبو آرہی تھی۔ آخر اس نے میرے منہ میں موجود دانتوں کو دیکھ کر میرا منہ چھوڑ دیا۔ میں نے سکھ کا سانس لیا۔ لیکن ابھی میری آزمائش باقی تھی۔
میرا منہ چھوڑ کر وہ میری گردن پر ہاتھ پھیرنے لگا۔ کبھی میری ٹانگ اور کبھی میری پیٹھ پر اپنے گندے ہاتھ لگا کر منہ سے کچھ بڑبڑاتا تھا۔ آخر کار وہ دونوں چلے گئے۔ اور میں نے شکر ادا کیا کہ ان کو میں پسند نہیں آیا۔
ان دونوں کے جانے کی دیر تھی، اب تو ہرکوئی مجھے دیکھنے آرہا تھا۔ میں ہرکسی کو اپنی آزمائش کروا، کروا کر تھک گیا تھا۔ بار بار منہ کھول، کھول کر میرے جبڑوں کو درد ہونے لگا تھا۔
نہ جانے یہ سب میرے منہ میں کیا تلاش کررہے تھے۔ خدا خدا کرکے رات کا وقت ہوا اور بکرا منڈی میں کچھ سکون نظر آنے لگا۔ میرا تھکن کے مارے برا حال ہورہا تھا۔ میرے مالک نے میرے گلے میں پڑی ہوئی رسی کے دوسرے کنارے کو اپنے پاؤں سے باندھا اور خود وہیں لیٹ گیا۔ میں بھی وہیں بیٹھ کر اونگھنے لگا۔ اور نہ جانے کب مجھے نیند آگئی۔
اچانک تیز شور و غل سے میری آنکھ کھلی، سورج ابھی پوری طرح نکلا بھی نہ تھا۔
اور منڈی میں پھر وہی چہل، پہل شروع ہوگئی تھی۔ آج مسلسل رش زیادہ ہوتا جارہا تھا۔ مجھے دیکھنے والوں میں ایک بوڑھا دو چھوٹے بچوں کے ساتھ آیا۔ وہ دونوں چھوٹے بچے بہت شرارتی تھے۔ ایک نے میرا سینگ پکڑ لیا اور دوسرا میری ٹانگ کھینچنے لگا۔ میرا غصہ کے مارے براحال ہوگیا۔ دل تو بہت چاہا کہ ایک ٹانگ آج ان دونوں کو ماروں لیکن اپنے مالک کو دیکھ کر رک گیا۔
اس بوڑھے نے بھی حسبِ معمول کانپتے ہاتھوں سے میرے منہ میں موجود دانتوں کو غور سے دیکھا اور چھوڑ دیا۔ میں دل میں سو چنے لگا کہ شاید میرے گندے دانتوں کو دیکھ کر میں انہیں پسند نہیں آتا اور بات بھی یہی تھی۔ میں ہمیشہ اپنے دانتوں کو صاف رکھتا تھا۔ یہاں شہر میں گندا پانی اور سوکھی سڑی گھاس کھا کر میرے دانتوں پر بہت میل جم گئی تھی۔ اور انہیں شاید سفید دانتوں والا بکرا چاہیے تھا۔
یہ دن بھی جیسے تیسے گزر گیا۔
آج منڈی میں میرا تیسرا دن تھا۔ میرے مالک کے چہرے پر پریشانی کے آثار نمایاں تھے۔ اول میں کسی کو پسند نہیں آتا تھا۔ اور جوپسند کر لیتا وہ میری قیمت سن کر کانوں کو ہاتھ لگاتا ہوا چلا جاتاتھا۔ آج بھی منڈی کا رش پہلے سے بھی زیادہ ہوگیا تھا۔ مجھے مسلسل گندا پانی اور مرجھائی گھاس کھاتے ہوئے تیسرا دن ہوچکا تھا۔
لیکن میں نے اپنے مالک کی وجہ سے کوئی شکوہ نہ کرتا تھا۔ میرے مالک نے مجھے ہمیشہ اچھا کھانے کو دیا۔ آج مجھے اس کے مشکل وقت میں کام آنا تھا۔ حسبِ معمول آج بھی میرے منہ کو متعدد بار کھولا گیا۔ اور ہر آنے والے نے میرے دانتوں کو آنکھیں مٹکا، مٹکا کر دیکھا۔ میرا دل تو یہ چاہ رہا تھا کہ جو بھی میرے پاس مجھے دیکھنے کے لیے آئے میں خود ہی اس کے ہاتھ لگانے سے پہلے اپنا منہ کھول کر دکھا دوں۔
آج بھی میں کسی کو پسند نہیں آیا تھا وہ میری قیمت سن کر بھاگ جاتے تھے۔ ظاہر ہے کہ میں گاؤں کا پلا بڑھا ایک صحت مند بکرا تھا۔ میرے مالک نے تو میری اچھی قیمت لگانی تھی۔ اور میں خوبصورت اتنا تھا کہ اکثر میرے منڈی والے ساتھی بکرے مجھے دیکھ کر آہیں بھرتے تھے کہ کیسا گھبرو جوان بکرا ہے۔
عید میں تھوڑے ہی دن رہ گئے تھے۔ آج منڈی میں مجھے چوتھا دن شروع ہوچکا تھا۔
میں آج کافی بن سنور کر کھڑا تھا۔ میرے مالک نے مہندی لگا کر خوب تیار کیا تھا۔ شام کا وقت قریب تھا کہ ایک بڑی عمر کا آدمی اپنے تین چھوٹے بچوں کے ساتھ میرے پاس آیا، مجھے گھور گھور کر دیکھنے لگا اور میرے مالک سے میری قیمت پوچھی، وہ اپنے لباس اور وضع قطع سے امیر گھرانے کا لگ رہا تھا۔ آخر کار میں اسے پسند آگیا، میرے مالک نے قیمت لے کر میری رسی اس آدمی کو تھما دی۔
اور میرا مالک میری پیٹھ کو سہلانے لگا۔ میں سمجھ گیا کہ اب مجھے کسی اور کے ہاں جانا ہوگا۔ میرا مالک اب کوئی اور ہوگا۔ وہ آدمی مجھے اپنی کار تک لے آیا، اور ہم ایک مختصر سفر کے بعد ایک عالیشان گھر کے گیٹ پر جاکر رکے۔
بکرا آگیا، بکرا آگیا۔ گھر کے سب بچے اونچی اونچی آواز میں چلا کر خوشی کا اظہار کررہے تھے۔ ہر کوئی اشتیاق سے مجھے دیکھ رہا تھا۔
گھر کے صحن کے ایک کونے میں مجھے باندھ دیا گیا۔
گھر میں موجود بچے بہت حد تک شرارتی واقع ہوئے تھے۔ انہوں نے مجھے ایک لمحے کے لیے بھی چین سے نہ بیٹھنے دیا۔ کوئی میرا سینگ پکڑتا تو کوئی میری ٹانگ کھینچتا۔ کوئی میرے کانوں پر مارتا تو کوئی میرے بالوں کو کھینچتا۔ آخر کب تک برداشت کرتا۔ میں نے ایک بچے کو ہلکی سی ٹکر ماری یہ دیکھ کر مجھ سے سارے بچے دور ہٹ گئے۔
میں نے سکون کا سانس لیا، کم بخت جب سے آیا ہوں کسی نے نہ پانی کا پوچھا، نہ کھانے کا ، میرا غصہ دو بھر ہوگیا تھا۔
میں نے نظر اٹھا کران بچوں کو دیکھا۔ تو مجھے دور ایک چھوٹا سا بچہ نظر آیا۔ جو بہت محبت سے میری طرف دیکھ رہا تھا، اس نے گھر میں پڑی گھاس لا کر میرے سامنے ڈالی، اور پانی بھی لا دیا۔ میں نے ممنونیت بھری نظروں سے اس بچے کو دیکھا اور دل میں خوش ہوا کہ چلو کوئی تو ہے میرا خیال رکھنے والا۔
عید میں صرف ایک روز باقی تھا۔ ایک بڑی بی میرے پاس سوکھی روٹیوں کے ٹکڑے لائی اور بار بار میرے منہ میں ڈالنے لگی۔ میں نے سوچا ان شہر والوں کو یہ بھی پتا نہیں کہ ایک بکرے کو کیا کھانا دیا جاتا ہے، میں نے وہ سوکھے ٹکڑے نہیں کھائے اور زور زور سے آوازیں نکالنے لگا۔ وہ بڑی بی غصے میں آگئیں اور بولیں: اسکے نخرے تو دیکھو، نہ کچھ کھاتا ہے، نہ پیتا ہے بس بول بول کر دماغ کھا جاتا ہے۔
میں پہلے ہی گاؤں کو یاد کر کے بہت اداس تھا۔ اوپر سے اس بڑی بی کی باتیں سن کر بہت افسوس ہونے لگا۔ دل توچاہا ایک زور دار ٹکر اس بڑی بی کو بھی جڑدوں۔ لیکن صبر کیا۔ اور کچھ نہ کہا۔ شام کو سب گھر والے اکھٹے ہوکر مجھے دیکھنے آئے۔ تو ایک چھوٹا بچہ کہنے لگا۔ ”امی اسکا دودھ کب نکالیں گے“؟مجھے یہ سن کر دل ہی دل میں بہت ہنسی آئی۔ اور سب گھر والے بھی ہنسنے لگے۔
جب سب گھر والے چلے گئے تو وہی کل والا بچہ جسے سب گھر والے حارث کہہ کر بلاتے تھے۔ وہ میرے پاس آیا۔ پیارسے میری کمرکو سہلانے لگا۔ اور پھر رسی کھول کر مجھے باہر گھمانے کے لئے لے گیا۔ میں جہاں جاناچاہتا وہ میری رسی ڈھیلی چھوڑ دیتا تھا۔ اسے مجھ سے پیار ہوگیا تھا۔ وہ دن میں کئی بار گھر کے صحن میں آکھڑا ہوتا اور مجھے دیکھتا رہتا۔ وہ میری ہر ضرورت کا خیال رکھتا تھا۔
میری قربانی کا دن نزدیک آرہا تھامجھے پتا چل گیا تھا کہ مجھے اللہ کی راہ میں قربانی کے لئے چناگیا ہے۔ میں جنت میں جاؤ ں گا۔ اور وہیں عیش اور مزے سے رہوں گا۔حارث مجھ سے مانوس ہو گیا تھا۔حارث نے چاند رات کو میری طرف اشارہ کرتے ہوئے اداسی بھرے لہجے میں اپنے بابا کو مخاطب کیا۔”بابا کیا یہ ہمیشہ ہمیشہ ہمارے پاس نہیں رہ سکتا۔۔؟ بابا نے حارث کے سر پر پیار کرتے ہوئے کہا پیارے بیٹے کل ہم اسے اللہ کی راہ میں قربان کرنا ہو گا۔
اس سے اللہ جی خوش ہوں گے۔اللہ جی کیوں خوش ہوں گے بھلا۔حارث کے ننھے ذہن میں سوال آیا۔”بیٹے اس لیے کہ آج سے ہزاروں سال پہلے جب حضرت ابراہیم علیہ السلام کو جب اپنے لاڈلے بیٹے کو قربان کرنے کا حکم ملا تو جوان بیٹے کی قد و قامت،اسکی خوبروئی اور اسکی محبت پر اللہ کی رضا غالب آ گئی۔ خود اپنے بیٹے کے ہاتھ پاوٴں رسیوں میں جکڑ لئے اور اللہ کے تئیں عقیدت بھری محبت کا اظہار کرتے ہوئے بیٹے اسماعیل علیہ السلام کے حلق پر چھری چلا دی۔
اللہ کو ابراہیم سے امتحان لینا مقصود تھا اور وہ اس میں کامیاب ہو گیا۔جس طرح نار نمرود ابراہیم علیہ السلام کو جلا نہ سکی اسی طرح اللہ کے حکم سے اسماعیل علیہ السلام کے گلے پر چل رہی چھری اس کے جسم سے لہو کا ایک قطرہ بھی بہا نہ سکی۔جنت سے جانور منگایا گیا جسے حضرت اسماعیل کی جگہ ذبح کرکے خون بہایا گیا۔ تب سے یہ روایت چلی آ رہی ہے کہ امت مسلمہ کے فرزند ہر سال 10ذی الحجہ کو کسی جانور کی قربانی پیش کرکے ابراہیم خلیل اللہ علیہ السلام کی یاد تازہ کرتے ہیں اور اس عہد کی تجدید کرتے ہیں کہ یہ پست حوصلہ تیرا کیا ساتھ دیں گے ادھر آ زندگی تجھے ہم جی لیں گے“حارث کو اس کے سوال کا جواب مل گیا تھا۔
چلو بیٹے اب سو جاؤ صبح جلدی اٹھنا ہے،صبح عید قربان ہے۔ سب بچوں نے رنگ برنگے پیار ے لباس پہنے ہوئے تھے۔ وہ بہت خوش نظر آرہے تھے۔ کسی کو میرا خیال تک نہ آیا۔ لیکن حارث عید کے دن بھی مجھے کھانا اور پانی دے رہا تھا۔ آج وہ اداس لگ رہا تھا، ، وہ میرے بارے میں بہت جذباتی ہوگیا تھا۔
سب مرد عید کی نماز پڑھ کر آئے۔ اور مجھے گھر کے صحن میں ہی ذبح کرنے کا ارادہ کرنے لگے۔
میرے گلے سے رسی کو نکال دیا گیا۔ مجھے زمین پر لٹا کر اللہ کے حضور اسکی رضا مندی کے لئے ذبح کیا جانے لگا۔ میں نے آخری بار جسے دیکھا۔ وہ نعمان تھا۔ کمرے کی کھڑکی سے جھانکتا ہوا وہ مجھے اپنی بھیگتی آنکھوں سے دیکھ رہا تھا۔ وہ جانتا تھا۔ کہ وہ مجھے آخری بار دیکھ رہا ہے۔ میں نعمان سے بہت کچھ کہنا چاہتا تھا۔ لیکن کچھ نہ کہہ پایا۔ میں اسے کہنا چاہتا تھا کہ شکر یہ نعمان، میراخیال رکھنے کا، مجھے باہر سیر کروانے کا، مجھے پانی پلانے کا، اداس مت ہو، میں نہ سہی میرا کوئی نہ کوئی دوست پھر آئے گا، ہر سال آتا رہے گا۔ تم بس ہر سال اسی طرح اپنے قربانی کے بکرے کا خیال رکھ کر اسے رخصت کردیا کرنا۔۔۔۔"
انوکھی ترکیب - تحریر نمبر 768,"جاوید بسام:
وہ دن میاں بلاقی کیلئے انتہائی حیرت انگیز تھا۔ صبح کے وقت وہ اپنی بگھی کا پہیا ٹھیک کررہا تھا کہ کسی نے اس کا کندھا ہلایا۔ اس نے گھوم کر دیکھا تو بڑے سے سر والا ایک بونا آدمی کھڑا تھا۔ وہ بولا: ”مجھے میاں بلاقی کی تلاش ہے۔“
”تم اس وقت اسی سے بات کررہے ہو۔“ بلاقی نے کہا۔
”لیکن میں کیسے یقین کروں کہ تم ہی بلاقی ہو؟“ بونا اکڑکر بولا۔
”ہاں یہ بھی ٹھیک ہے۔“ بلاقی تعجب سے بولا۔ اس نے ادھر ادھر نظر دوڑائی تاکہ گواہی دلواسکے، لیکن وہاں اور کوئی نہیں تھا۔ پھر اسے خیال ایا اور وہ مسکرا کر بولا: ”میں تمہیں اپنا شناختی کارڈ دکھاؤں؟“
”ہاں۔“ بونے نے خوش ہوکرکہا۔
بلاقی نے کارڈ نکال کر دکھایا اور پوچھا کہ وہ اسے کیوں ڈھونڈ رہا تھا۔
(جاری ہے)
بونا رونی صورت بنا کر بولا:”رات ہمارے چچا فوت ہوگئے۔
ان کی وصیت تھی کہ مرنے کے بعد انہیں آبائی گاؤں میں دفن کیا جائے۔ ہمیں ان کی میت لے کر جانی ہے۔“
یہ سن کر بلاقی اچھل پڑا۔ وہ عرصہ دراز سے لوگوں کے گھروں کا سامان، غلے کے بورے اور پالتو جانور ایک جگہ سے دوسری جگہ پہنچاتا آیا تھا، لیکن اس نے کبھی نہیں سوچا تھا کہ ایک دن اسے ایک میت بھی پہنچانی پڑے گی۔ پھر اسے کچھ خیال آیا اور وہ بولا: ”بھائی! تم اسپتال کی گاڑی کیوں نہیں لیتے؟“
بونا منہ بنا کر بولا: ”اسپتال میں صرف ایک گاڑی ہے اور وہ کل ہی کسی کی میت لے کر دوسرے قصبے گئی ہے۔
“
”اچھا مجبوری ہے۔ چلو ٹھیک ہے، ہم ابھی چلتے ہیں۔“ بلاقی نے پہیے کو دو تین ہتھوڑے لگائے اور وہاں سے چل دیا۔ بونا اسے راستہ بتاتا جارہا تھا۔
کچھ دیر میں وہ مضافاتی علاقے میں پہنچ گئے۔ وہاں دور دور گھر بنے تھے۔ ایک بڑے مکان کے آگے بونے نے بگھی رکوائی، ایسا لگتا تھا جیسے مکان بہت دنوں سے خالی پڑا ہے بونے نے پھرتی سے اتر کر پھاٹک کی زنجیر کھولی اور پھاٹک چرچراہٹ کے ساتھ کھل گیا۔
اس نے بگھی اندر لانے کا اشارہ کیا۔ گھر کے احاطے میں پرانے درخت اور جھاڑیاں اُگی تھیں۔ بلاقی ان سے بچتا ہوا بگھی عمارت کے اندر تک لے آیا۔ اسی دوران دو آدمی باہر آئے اور بلاقی کو غور سے دیکھنے لگے۔ ان میں ایک لمبا اور دوسرا موٹا تھا۔
”میت کہاں ہے؟“ بلاقی نے پوچھا۔
”آؤ، اندر آجاؤ۔“ بونا اُچھل کر سیڑھیاں چڑھتے ہوئے بولا۔
سب گھر میں داخل ہوئے۔ بلاقی کو کمرے میں ایک تابوت رکھا نظر آیا۔ اس نے اپنا ہیٹ اُتارا او احترام سے آگے بڑھ کر اس میں جھانکا، لیکن وہ خالی تھا۔ وہ حیرت سے پلٹا۔ اسی دوران باہر سڑک پر کسی پولیس وین کے گزرنے کی آواز سنائی دی۔ اس کا سائرن بج رہا تھا۔ وہ تینوں اُچھل پڑے اور دیوار کے ساتھ چپک گئے۔ وین پھاٹک کے قریب آکر رک گئی۔ کچھ دیر رکی وہی پھر آگے بڑھ گئی۔
جب وہ دور چلی گئی تو بونے کے ساتھ بونے کو غصے سے گھورنے لگے۔ ان کا خیال تھا کہ بونا پولیس کو اپنے پیچھے لگا لایا ہے، جب کہ بونا کہہ رہا تھا کہ وین اتفاق سے وہاں آنکلی ہے۔ ان میں بحث ہونے لگی۔
بلاقی کو گڑبڑ کا احساس ہوا، وہ بولا:” دوستو! میرا خیال ہے آپ کی میت ابھی پہنچی نہیں، میں چلتا ہوں، کل اسی وقت آکر معلوم کرلوں گا۔‘
وہ دروازے کی طرف بڑھا، لیکن لمبا آدمی اُچھل کر اس کے سامنے آگیا اور پستول نکالتے ہوئے بولا: ”بڑے میاں! کہا چلے؟ میت ابھی آجاتی ہے۔
“
اس نے بونے آدمی کو اشارہ کیا۔ وہ اکڑتا ہوا آگے بڑھا اور تابوت کا ڈھکنا کھول کر اس میں لیٹ گیا۔ اس نے آنکھیں بند کرلیں تھیں۔ باقی دونوں نے فوراَ۔ رونا شروع کردیا: ”ہائے! ہمارے چچا فوت ہوگئے۔“
وہ اچھی ادا کاری رکرہے تھے۔ بلاقی کی سمجھ میں نہیں آرہا تھا کہ یہ کیا ہورہا ہے۔ اچانک لمبے آدمی نے پستول اس کے سینے پر رکھ دیا اور سفاک لہجے میں بولا: ”بڑے میاں! سنو ہمیں یہ تابوت اس قصبے سے نکالنا ہے۔
تم ہماری مدد کرو گے ورنہ․․․․․“ اس نے آسمان کی طرف اشارہ کیا۔ اس کے تیور اچھے نظر نہیں آرہے تھے۔
”لیکن تم ایسا کیوں کررہے ہو؟“ بلاقی نے پوچھا۔
لمبے آدمی نے اس کی بات کا جواب نہیں دیا اور چیخ کربولا: ”جلدی کرو، تابوت بگھی میں رکھو۔ ہم فوراََ یہاں سے نکل رہے ہیں۔“
بلاقی کو مجبوراََ اس کا حکم ماننا پڑا۔ اس نے موٹے آمدی کے ساتھ تابوت اٹھا کر بگھی میں رکھا۔
دونوں اس کے ساتھ اگلی نشست پر بیٹھ گئے۔ لمبے آدمی کا ہاتھ بلاقی کی کمر سے لگا تھا، جس میں پستول تھا۔ اب وہ سے چل دیے۔قصبے سے نکل کر کچھ دور چلنے کے بعد انہیں پولیس چوکی نظر آئی۔ لمبے اور موٹے دونوں آدمیوں نے اپنے بال بکھیرے، آنکھیں رگڑیں اور رونی صورت بنا کر بیٹھ گئے۔
وہاں کئی بگھیاں قطار میں لگی تھیں بلاقی نے بھی بگھی روک دی۔
ایک پولیس اہلکار ان کی طرف آیا۔ قریب آکر وہ مسکرایا: ”آیا، چچا بلاقی! کہاں چلے؟“
وہ بلاقی کے ایک پڑوسی کا لڑکا تھا اور اس سے اچھی طرح واقف تھا۔
بلاقی بولا: ”بیٹا! ان کا ایک عزیز فوت ہوگیا ہے، اسے گاؤں لے جارہے ہیں۔“
موٹے اور لمبے دونوں آدمیوں نے رونا شروع کردیا تھا۔ اہلکار نے پچھلے حصے پر ایک اچٹتی نظر ڈالی اور بولا: ”چچا! ٹھیک ہے، تمہیں دیر ہورہی ہوگی، تم ادھر سے نکل جاؤ۔
“
اس نے راستہ بنانے کیلئے سیٹی بجائی۔
بلاقی نے بے دلی سے گھوڑوں کو چابک مارے۔ وہ دل میں سوچ رہا تھا کہ یہاں بھی جان پہچان نکل آئی۔ ورنہ دوسرا کوئی اتنی آسانی سے جانے نہیں دیتا۔ ان کی بگھی آگے بڑھ گئی۔
کچھ دور جاکر موٹے اور لمبے دونوں آدمیوں نے خوشی سے ہاتھوں پر ہاتھ مارے اور ہنسنے لگے۔ لمبا آدمی بولا: ”واہ واہ، میان بلاقی! ہمارا فیصلہ درست تھا تم اس قصبے میں کسی کے چچا، کسی کے خالو اور کسی کے ماموں ہو، ہم نے اسی لئے تمہاری بگھی لی تھی۔
“
بلاقی سوچ رہا تھاکہ ان چالاک لوگوں نے اس کی شہرت سے فائدہ اٹھایا ہے۔ اس دوران پیچھے کھٹ پٹ ہوئی اور بونا آدمی تابوت میں سے نکل آیا۔ لمبے آدمی ے ڈانٹ کر کر اس سے دوبارہ لیٹنے کو کہا، کیوں کہ ابھی سڑک پر بگھیاں گزررہی تھیں۔ بونا پھر لیٹ گیا۔ وہ چلتے رہے۔
دوپہر تک وہ ایک اور قصبے کے نزدیک جا پہنچے۔ وہاں بھی گاڑیوں کی تلاشی لے جارہی تھی۔
ایک اہلکار ان کی طرف آیا۔ بلاقی نے وہی بات دہرائی۔ لمبے اور موٹے آدمی کے آنسو بہہ رہے تھے۔ اہلکار نے پچھلا دورازہ کھولا اور تابوت کا معائنہ کرنے لگا۔ پھر آگے آیا او بولا: ”مرنے والے کا ڈیتھ سرٹیفیکٹ دکھاؤ۔“
بلاقی لمبے کی طرف منہ کر کے بولا: ”ہاں بھئی سرٹیفیکیٹ دکھاؤ۔“
لمبا آدمی ہکلا کر موٹے آدمی سے بولا: ”ہاں․․․․․ہاں سرٹیفیکیٹ نکالوں، کہاں ہے؟“
موٹے آدمی نے بے چاررگی سے اسے دیکھا اور اپنی جیبیں ٹٹولنے لگا، آخر ایک پرچا اس کے ہاتھ لگ گیا: ”ہاں یہ ہے سرٹیفیکٹ۔
“
اس نے پرچا بلاقی کو دیا اور بلاقی نے اہلکار کو پکڑا دیا۔ پرچے پر اسپتال کا نشان نظر آرہا تھا اور ڈاکٹری لکھائی میں کچھ لکھا تھا۔
اہلکار اسے پڑھنے کی کوشش کرنے لگا۔ اسی دوران پیچھے والی دو بگھیاں آپ سمیں ٹکرا گئیں۔ بہت زور سے آواز ہوئی۔ بہت سے لوگ چیخنے لگے، شاید کوئی زخمی ہوگیا تھا۔ اہلکار نے پرچا بلاقی کو پکڑایا اور آگے بڑھ گیا۔
”کیا ہم جائیں؟“ لمبا آدمی زور سے بولا۔
”ہاں جاؤ۔“ اہلکار نے جواب دیا۔
بلاقی نے ایک گہری سانس لے کر بگھی آگے بڑھادی۔ کچھ دور تک وہ خاموشی سے چلتے رہے، پھر لمبا آدمی موٹے کو ہاتھ مار کر بولا:”ارے بے وقوف! یہ پرچا تیرے پاس کہاں سے آیا؟“
موٹا آدمی بولا: ”باس!تمہیں پتا ہے، پچھلے دنوں مجھے کتنی کھانسی ہورہی تھی۔
تم نے ہی تو مجھے دوا لانے اسپتال بھیجا تھا، تاکہ ہم․․․․․“
لمبے آدمی نے فوراََ اسے کہنی ماری اور بولا:” چپ کر بے وقوف!“
پھر وہ زور زور سے ہنسنے لگا: ”اچھا تو یہ کھانسی کی دوا کا نسخہ تھا۔“
وہ ہنسے جارہا تھا، موٹا آدمی بھی قہقہے لگا رہا تھا۔ دونوں کھانسی کی مصنوعی آوازیں نکال رہے تھے۔ بونا بھی باہر آگیا تھا۔
بگھی تیزی سے دوڑ رہی تھی۔ اب سہ پہر ہوگئی تھی۔ گھوڑے اپنی رفتار سے دوڑ رہے تھے۔ وہ جس علاقے سے گزر رہے تھے اس کے ایک طرف گھنا جنگل اور دوسری طرف ٹیلوں، جھاڑیوں اور گڑھوں والا علاقہ تھا۔ بلاقی کسی سوچ میں ڈوبا تھا۔ اس کی نگاہیں اطراف کا جائزہ بھی لے رہی تھیں۔ دور ایک قصبے کے آثار نظر آنے لگے۔ آخر ایک جگہ بلاقی نے بگھی روک دی اور بولا: ”میں تمہیں ایک خطرے سے آگاہ کرنا چاہتا ہوں۔
اب جو قصبہ آرہا ہے، وہ سرحدی علاقے میں ہے۔ وہاں بہت سخت تلاشی ہوتی ہے، میرا خیال ہے تم پکڑے جاؤ گے۔“
لمبا آدمی سوچ میں پڑگیا پھر بولا: ”ہمیں کیا کرنا چاہئے؟“
”اس کا حل یہ ہے کہ ہم کوئی دوسرا راستہ استعمال کریں اور قصبے سے آگے نکل جائیں، کچھ دور جا کو واپس سڑک پر آجائیں گے۔“ بلاقی بولا۔
”ہاں ، ہم میدان میں سے گزر سکتے ہیں۔
“ لمبا آدمی جلدی سے بولا۔
”نہیں، میدان ہموار نہیں ہے، وہاں بگھی الٹ جائے گی۔ ہمیں جنگل کا راستہ اختیار کرنا پڑے گا۔“ بلاقی نے کہا۔
”لیکن جنگل تو بہت گھنا ہے، اس میں کوئی راستہ دکھائی نہیں دے رہا۔“
”میں ایک راستہ جانتا ہوں۔“ بلاقی نے کہا۔
اسی دوران آسمان پر گہرے بادل اُمڈ آئے تھے اور سورج بادلوں میں چھپ گیا۔
آخر انہیں بلاقی کی بات ماننی پڑی۔ بلاقی نے بگھی کا رخ موڑا اور پیچھے آکر ایک تنگ راستے پر بگھی ڈال دی۔ ایک لمحے کیلئے اس کے چہرے پر مسکراہٹ نظرا ٓئی تھی جو اس نے فوراََ چھپا لی تھی۔ راستہ بہت خراب تھا۔ جگہ جگہ جھاڑیاں اور درخت اُگے تھے۔ بگھی بار بار رخ بدل رہی تھی۔ لمبا آدمی فکر مندی سے بولا: ”ہم کہاں جارہے ہیں؟ کچھ پتا نہیں چل رہا۔
“
اس نے آسمان کی طرف دیکھا۔ سورج بادلوں میں چھپا تھا، سمت کا کوئی اندازہ نہیں ہورہا تھا۔ بگھی چلتی رہی۔ تینوں پریشانی سے ادھر ادھر دیکھ رہے تھے۔ آخر لمبا آدمی چلایا: ”روکو! فوراََ بگھی روکو!“
بلاقی نے بگھی روک دی۔ لمبا آدمی غراکر بولا: ”تم ہمیں بھٹکا رہے ہو۔ کچھ پتا نہیں چل رہا ہے کہ ہمارا رخ کدھر ہے؟“
بلاقی اطمینان سے بولا: ”فکر نہ کرو ہم وہی جارہے ہیں، جہاں ہمیں جانا چاہیے۔
“
”نہیں ، میں تم پر بھروسا نہیں کرسکتا۔“ اس نے بلاقی کو ہٹایا اور خود بگھی چلانے لگا، لیکن وہ اتنا اچھا کوچوان نہیں تھا۔ ایک جگہ پہیا کسی درخت کی گری ہوئی شاخ پر چڑھا اور بگھی الٹتے الٹتے بچی تو لمبے آدمی کے ساتھیوں نے اسے مشورہ دیا کہ بگھی بلاقی کو ہی چلانے دی جائے۔ بلاقی پھر بگھی چلانے لگا۔ اچانک ایک موڑ مڑنے پر سامنے ایک پھاٹک نظر آیا۔
بگھی کی رفتا تیز ہوگئی تھی۔ وہ پھاٹک سے ٹکرائی۔ وہ فوراََ کھل گیا۔ بگھی دوڑتی رہی۔ لمبا آدمی چیخا: ”یہ ہم کہا جارہے ہیں۔؟“
بلاقی نے کہا: ”معلوم نہیں شاید میں راستہ بھول گیا ہوں۔“
کچھ دور ایک عمارت نظر آرہی تھی۔ بلاقی نے بگھی وہاں جاکر روک دی۔ دوڑتے قدموں کی آوازیں سنائی دیں اور کئی پولیس اہلکار نظر آئے۔ ان کے ہاتھوں میں اسلحہ تھا۔
بونا آدمی چلایا: ’ہم پھنس گئے ہیں، اس نے ہمیں پھنسادیا۔“
لمبے آدمی نے غضب ناک ہو کر ہوا میں دو فائر کیے۔ اہلکار درختوں کے پیچھے چھپ گئے۔ لمبے آدمی نے بلاقی کو ہٹا کر بگھی خود چلانی شروع کردی۔ بگھی تیزی سے دوڑ رہی تھی۔ اچانک وہ ایک گڑھے پر سے گزری اور ٹیڑھی ہو کر رک گئی۔ سب لڑھک کر باہر جاگرے۔ بلاقی کی ٹانگ پر سخت چوٹ آئی اور وہ تکلیف سے کراہنے لگا۔
لمبے آدمی کا پستول بلاقی کے آگے گرا تھا۔ وہ اٹھانے کیلئے جھپٹا، لیکن بلاقی نے فوراََ اٹھا کر دور پھینک دیا۔ اسی دوران پولیس اہلکارو وہاں آگئے اور تینوں کو پکڑلیا۔
جلد ہی وہ عمارت میں بیٹھے تھے۔ وہاں سب بلاقی کو پہچانتے تھے۔ وہ پولیس ٹریننگ سینٹر تھا۔ بلاقی ہر مہینے وہاں کھانے پینے کا سامان پہنچایا کرتا تھا۔ اس نے تمام واقعہ سینٹر کے نگراں کو سنایا اور بولا: ”جناب! میرا خیال ہے کہ تابوت کی نچلی تہ دہری ہے۔
اس میں کوئی قیمتی چیز چھپائی گئی ہے۔“
تینوں لٹیرے غصیلی نظروں سے بلاقی کو گھور رہے تھے۔ نگراں نے آدمی سے آری منگوائی۔ وہ آری لایا اور تابوت کاٹنا شروع کیا۔ بلاقی بولا: ”نگراں صاحب! آپ کو پتا ہے میسم ٹاؤن کے علاقے سے کیا کیا چیزیں باہر جاتی ہیں؟“
نگراں نے حیرت سے اسے دیکھا اور بولا: ”بہت سی چیزیں مثلاََ مرغیاں، سبزیاں اور ہاں گنے بھی۔
“
بلاقی کی نظریں تابوت پر جمی تھیں وہ بولا: ”ہاں ایک چیز اور بھی ہوسکتی ہے، مثلاََ کوئی قیمتی چیز جسے عجائب گھر سے چرایا گیا ہو۔“
اسی وقت تابوت کٹ گیا اور اخباری کاغذوں میں لپٹی ہوئی کوئی چیز نظر آئی۔ کاغذ ہٹانے پر اندر سے مورتی نکلی ۔ وہ سونے کی بنی ہوئی مورتی تھی۔ سب حیران رہ گئے۔ تینوں لٹیروں کو گرفتار کر کے ایک پولیس وین میں قصبے روانہ کردیا گیا۔
بلاقی کے ساتھ بھی ایک اہلکار گیا تھا۔ بلاقی کی ٹانگ میں بہت تکلیف تھی۔ اسے اسپتال لے جایا گیا، جہاں معائنے کے بعد اس کی ٹانگ پٹیوں میں جکڑدی گئی اور ایک مہینے آرام کر نے کا کہا گیا۔ بلاقی کچھ پریشان نظر آرہا تھا۔ اہلکار نے اسے گھر چھوڑا اور واپس چلا گیا۔
اگلے دن میوزیم سے کچھ لوگ اس سے ملنے آئے۔ انہوں نے بلاقی کا شکریہ ادا کیا اور اس کی بہادری کی تعریف کی۔
پھر انہوں نے جیب سے ایک موٹا لفافہ نکالا اور بولے: ”میاں بلاقی! ہمارے ڈائریکٹر صاحب نے یہ رقم تمہیں انعام میں بھجوائی ہے۔“
بلاقی بولا: ”جناب! انعام کی ضرورت نہیں یہ تو ہر اچھے شہری کی ذمہ داری ہے کہ مجرموں پر نظر رکھے۔“
وہ ہنس کو بولے: ” ہاں اور اچھے شہری کا خیال رکھنا بھی ضروری ہے، تاکہ وہ خوب آرام کرے، کھائیے پیے اور صحت یاب ہوکر ایک بار پھر چوروں اور لٹیروں کو پکڑ سکے۔“
سب زور زور سے ہنسنے لگے۔"
